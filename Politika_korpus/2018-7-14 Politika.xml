<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2018-7-14</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>https://www.politika.rs/sr/articles/archive/2018/7/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
Pražnjenje Balkana
Na prostoru države koja se nekada prostirala od Vardara pa do Triglava danas živi oko dva i po miliona ljudi manje nego 1991. godine, kada je počeo raspad SFRJ. Najveći gubitak stanovništva pretrpela je Bosna i Hercegovina, zemlja u kojoj je svaki treći brak bio mešovit – na prostoru Republike Srpske i Federacije BiH danas živi čak 922.823 stanovnika manje nego 1991. godine. Iako se na teritoriji Srbije nije vodio građanski rat, naša zemlja je siromašnija za čak 801.949 stanovnika. Negativni prirodni priraštaj i iseljavanje proizveli su isti efekat kao i bombe.
U Srbiji danas živi manje od sedam miliona ljudi, govore podaci Republičkog zavoda za statistiku, koji svedoče da u novijoj istoriji nikada nije živelo manje stanovnika nego danas.
Hrvatska je dobila nezavisnost, ali je izgubila ljude – u ovoj državi danas živi 658.565 stanovnika manje nego 1991. godine. Tamošnji političari upozoravaju da je broj stanovnika pao ispod četiri miliona, a demografi ističu da svakoga dana ovu zemlju napusti 180 ljudi.
Mada statistika svedoči da u Sloveniji danas živi oko 100.000 ljudi više nego početkom devedesetih, demografi ovaj podatak tumače u svetlu činjenice da u najrazvijeniju zemlju regiona već godinama emigrira visokokvalifikovana, ali i niskokvalifikovana radna snaga – i lekari i zidari iz svih bivših republika SFRJ.
Iako Kosovo ima najveći prirodni priraštaj u Evropi, broj rođenih beba u ovom regionu pada iz godine u godinu, a raste broj mladih koji trbuhom za kruhom odlaze put zapadne Evrope. Ako tome dodamo i veliki broj izbeglih s Kosova, jasno je zbog čega u ovom regionu danas živi čak 157.690 stanovnika manje nego 1991. godine.
„Gotovo sve bivše republike SFRJ danas imaju negativni prirodni priraštaj – u njima više ljudi umire nego što se rađa. Statistika takođe svedoči da je u Srbiji definitivno najniži prirodni priraštaj u odnosu na sve bivše jugoslovenske republike. Od 169 opština u Srbiji samo šest njih je tokom prethodne godine imalo pozitivni prirodni priraštaj – Novi Pazar, Bujanovac, Sjenica, Novi Sad, Preševo i Tutin, a to su, s izuzetkom najvećeg vojvođanskog grada, opštine sa značajnijim udelom bošnjačkog, odnosno albanskog stanovništva”, ističe dr Aleksandar Knežević, docent na Odseku za demografiju Geografskog fakulteta Univerziteta u Beogradu.
On kaže da brojke Republičkog zavoda za statistiku svedoče da je prošle godine Srbija izgubila 37.000 stanovnika. Kosovo je, prema podacima Agencije za statistiku Kosova, dobilo 20.406 stanovnika.
Danas u Sloveniji živi oko 100.000 ljudi više nego početkom devedesetih, ali taj „višak” ljudi nije rezultat pozitivnog prirodnog priraštaja, već doseljavanja stanovništva, pretežno iz BiH i Srbije. Za razliku od Hrvata koji masovno emigriraju u zemlje EU, Slovenci se ne iseljavaju u većoj meri jer za to, budimo iskreni, nemaju ni razloga. Slovenija je sačuvala status najrazvijenije zemlje regiona – mreža naselja izgrađena je još u vreme Habzburške monarhije, odnosno pre tog perioda. Svako selo ima neophodnu infrastrukturu, a kvalitet života u ruralnim krajevima ne razlikuje se mnogo od svakodnevice u Ljubljani.
Iako je Hrvatska ostvarila svoj hiljadugodišnji san o nezavisnosti, hrvatski demografi procenjuju da se iz nje iselilo čak 23 puta više ljudi nego što ih je poginulo u tzv. domovinskom ratu 1991–1995. godine. Do prvog većeg egzodusa posle rata dolazi nakon 2013. godine, kada Hrvatska ulazi u Evropsku uniju – statističari kažu da se samo u Nemačku tokom 2017. godine iselilo 56.265 ljudi – sedam puta više nego 2012. godine. Osim iseljavanja, plač beba u porodilištima je sve tiši, a apeli političara da se prestane s iseljavanjem i počne s rađanjem sve glasniji. Cinici kažu da će se zbog ovako katastrofalne demografske situacije Hrvati poželeti Srba, kojih je 1991. godine bilo 12 odsto u ukupnom stanovništvu, a danas ih je svega 4,36 procenata.
„Bosna i Hercegovina je pretrpela najveće ratne gubitke – procene govore da je oko 100.000 osoba poginulo, a danas zabrinjavaju cifre o iseljavanju mladih koji hrle u zemlje zapadne Evrope”, konstatuje naš sagovornik.
S obzirom na to da je u Makedoniji došlo do bojkota popisa stanovništva 2011. godine od strane Albanaca, ne postoje egzaktne cifre o broju stanovnika u ovoj zemlji. Demografi podsećaju da Albanci, koji čine 20–25 odsto stanovništva Makedonije, podižu prirodni priraštaj ove zemlje.
Kada posmatramo vitalnu statistiku u regionu, vidimo da još uvek najviše vrednosti prirodnog priraštaja beleže ona područja u kojima je većinsko albansko i bošnjačko stanovništvo. Međutim, treba reći da i Bosanke i Albanke prolaze kroz proces demografske tranzicije – sele se iz sela u gradove i rađaju manje dece u odnosu na njihove majke i bake.
Primera radi, Kosovo je do 1999. godine imalo najvišu stopu nataliteta u Evropi, a otkako su međunarodne snage prisutne u ovoj pokrajini, broj beba smanjen je gotovo za trećinu.

Manje dece zbog rata i migracija
Broj stanovnika Srbije pao je ispod sedam miliona. Procene dr Vladimira Nikitovića, višeg naučnog savetnika iz Centra za demografska istraživanja Instituta društvenih nauka, govore da u zemlji trenutno živi 6.832.010 osoba.
U novijoj istoriji naše zemlje nikada nije bilo manje stanovnika nego danas – svakoga dana u Srbiji živi 107 stanovnika manje. Otkako je stekla nezavisnost, Hrvatska je izgubila oko pola miliona ljudi. Iz ove zemlje svaki dan se odseli 180 osoba, a demografi ističu da je tokom prošle godine rođeno najmanje beba u poslednjih sto godina – svega 36.647 njih. U Srbiji je, podsećanja radi, 2016. godine rođeno najmanje beba u poslednjem veku – samo 64.734 novorođenčeta. Više beba rađalo se za vreme balkanskih ratova i oba svetska rata. Samostalnost su izvojevale i Federacija Bosna i Hercegovina i Republika Srpska – u ovom regionu živi petina ljudi manje nego početkom devedesetih.

Problem statističkih podataka
Nijedna država bivše SFRJ u ovom momentu nema egzaktne podatke o broju njenih stanovnika, niti o broju osoba koje su se iselile iz zemlje. Cifre koje se nalaze u našim grafikonima i na kartama predstavljaju samo procene republičkih zavoda za statistiku, do kojih smo došli tako što smo lično kontaktirali sa svim statističkim zavodima – od Vardara pa do Triglava i koristili njihove zvanične podatke o procenjenom broju stanovništva na dan 31. 12. 2017. godine.
Sledeći problem prilikom interpretacije podataka, objašnjavaju dr Aleksandar Knežević, docent na Odseku za demografiju Geografskog fakulteta u Beogradu, i dr Vladimir Nikitović, viši naučni savetnik Instituta društvenih nauka, predstavlja činjenica da je od 2002. godine došlo do metodoloških promena u načinu sprovođenju popisa stanovništva. Naime, prilikom popisa 1991. godine popisano je i stanovništvo u zemlji, ali i ono koje se tada nalazilo na „privremenom radu” u inostranstvu. Jedanaest godina kasnije, zbog međunarodnih preporuka Ujedinjenih nacija, popisna statistika nije uključila gastarbajtere.
Kada se govori o procenama stanovništva, treba istaći da se one najčešće izvode na osnovu podataka vitalne statistike o rađanju i umiranju i podataka iz poslednjeg popisa stanovništva. Međutim, ove procene ne uključuju emigraciju jer skoro nijedna zemlja u regionu bivše SFRJ nema precizne podatke o tome koliko se ljudi iz nje iseljava.

Najviše kosovskih beba  rađa se u Švajcarskoj
Iako područje Kosova i dalje ima najveći prirodni priraštaj u Evropi, broj rođenih beba u ovoj pokrajini pada iz godine u godinu. Demografi smatraju da je manji broj novorođene dece direktna posledice ogromne stope nezaposlenosti koja se kreće između 40 i 70 odsto, ali i iseljavanja mladih u zemlje zapadne Evrope.
Podatak koji ilustrativno svedoči o broju migranata jeste i vitalna statistika koju vodi Agencija za statistiku Kosova. Cifre govore da se svaka treća kosovska beba rađa van ove pokrajine – od 23.402 bebe koje su rođene protekle godine, oko 7.000 njih rođeno je van Kosova. Najviše kosovskih beba ugledalo je svetla porodilišta u Švajcarskoj (1.950), Nemačkoj (1.449), Italiji (892), Austriji (471) i Francuskoj (336).

KiM naš identitetski osnov
Stav Marka Đurića da je „celo KiM bilo i jeste teritorija Srbije”, kao odgovor Arifiju i celokupnom separatističkom vrhu u Prištini, ali i nekima u Srbiji, utemeljen je u mnogo čemu što potvrđuje da nikako nismo bez ičega na tih 15 odsto teritorije Srbije. Najpre, KiM je utemeljen u našem Ustavu. Dalje, čuli smo decidirane stavove da nećemo ni za živu glavu dati „Gazivode” i „Valač” i da su raznorazni zakoni Prištine o „Trepči” priče za malu decu.
Naši su manastiri, crkve, silno zemljište koje je uzurpirano od strane kosmetskih Albanaca. Da nije ništa naše i da nemamo ništa na KiM, zašto bismo kredite i druge međunarodne finansijske obveze mi otplaćivali, umesto da to radi Priština. Konačno, u našim rukama je međunarodni pravni dokument – Rezolucija 1244 SB UN. Nažalost, na nju se mnogo više pozivaju oni koji nas štite u svetskoj kući mira nego mi sami. Jer, da nije tog dokumenta, zar bi se svetski moćnici koji su priznali samoproglašenu tvorevinu koju su stvorili baktali sa nama. Srbija nije velika i moćna, ali su pravo i pravda na našoj strani i zato nas toliko pritiskaju, uslovljavaju, prete. Hteli bi do kraja godine da prelome „preko kolena” i, kako kažu, zatvore tu priču. Jedni da zabeleže kao uspeh, jer im iduće godine ističe mandat, drugi jer je tzv. Kosovo njihovo čedo, „Bondstil” im je glavni grad u toj veštačkoj tvorevini, a cela ta teritorija – razarač i nosač aviona.
Kosovo i Metohija je za nas mnogo više od teritorije. To je naš identitetski osnov. Izjave koje su stizale proteklih nedelja mogle bi da izazovu sumnju da se retorika o KiM na domaćem terenu menja i da poprima ton koji nam sve agresivnije nude sa Zapada. Taj osećaj nelagode prisutan je u javnosti koja veoma dobro zna da nam predstoji borba, da je veoma teška, da će možda biti još teža, ali da spremnost za dijalog, za kompromisna rešenja, neće nijednog momenta nestati sa pregovaračke agende Srbije.
Jer znamo da imamo „nešto” za šta se treba diplomatski i politički boriti, a na tom fonu su veoma uspešna „dejstva” u povlačenju priznanja tzv. Kosova od nekih zemalja. Ova tema je vaskrsla u međunarodnoj zajednici i sve događaje na sveukupnoj međunarodnoj uzburkanoj sceni treba znalački koristiti. Bez nervoze, ali s javno izrečenim stavovima koji će potvrditi našu neprikosnovenost da je bolje pregovarati godinama, nego izazvati neke događaje s teškim posledicama. Otuda i odgovor Đurića Arifiju ima specifičnu težinu.
Dragiša Petrović, novinar, Kragujevac

​Balkanske senke i golovi
Za tango je potrebno dvoje, ovako je predsednik Aleksandar Vučić minulog utorka objasnio koliko je vremena potrebno za pronalaženje kompromisnog rešenja za KiM. Priština je hapšenjem petorice Srba kod Gnjilana prvo pokazala da joj nije do tanga, a njihovim puštanjem, posle poruke da dijaloga zadugo neće biti, da je, ipak, za ples. No, senka koju je ovo bacilo na samit o zapadnom Balkanu u Londonu, koji je bio u toku, lebdela je sve do njegovog kraja. A, da je fudbal mnogo više od igre, uverili smo se ponovo pošto je plasman Hrvatske u finale Mundijala na našoj političkoj sceni iskorišćen za pucanje u sopstvenu mrežu.
Predsednik Vučić prisustvovao je inauguraciji predsednika Turske Redžepa Tajipa Erdogana u Ankari da bi, kako je rekao, ukazao čast i poštovanje turskoj državi, narodu i predsedniku, izrazivši uverenje da će saradnja dve zemlje biti unapređena. Inauguraciji je prisustvovalo oko 40 šefova država i vlada, što je naš predsednik iskoristio za niz bilateralnih susreta, a iz Ankare je poručio da će svakog dana raditi na pronalaženju kompromisnog rešenja za KiM i da će ga, ako ga pronađe, ponuditi narodu: „Neka narod kaže da li želi ili ne i narod će biti vrhovni sudija.”

D. Stojanović

Kako mama i tata kažu
Da svojevremeno Ante iz sela Islam Latinski u Ravnim Kotarima, u opštini Posedarje kod Zadra, nije odustao od ideje da presudi svojoj rođenoj ćerki zbog ljubovisanja sa Jovinim sinom Danijelom Subašićem i da se mladi nisu venčali a Danijel postao poznati golman koji je odbranio penale na Mundijalu i odveo Hrvatsku u polufinale – ne bi se podiglo toliko navijačke prašine. Ovako je Subašić osvetlao obraz svom tastu, a i njegovom zaslugom je razdragana predsednica Hrvatske uletele u svlačionicu i srdačnim zagrljajima iznenadila fudbalere koji su taman krenuli da se presvlače  ...
Stari vic iz vremena SFRJ glasi: „Kako će se pamtiti Milka Planinc (prva žena u socijalističkoj Jugoslaviji i u celoj istoriji socijalizma u 20. veku koja je bila državna premijerka – to jest predsednica Saveznog izvršnog veća SFRJ 1982. do 1986)?” Odgovor je bio: „To je bila političarka iz vremena Lepe Brene.” To je tada, pre trideset godina, bilo urnebesno smešno, jer, pobogu, kako da pevačica bude poznatija od žene sa vrha političke vlasti.
Ali Milke se malo ko seća, a Breni je, evo, u ponedeljak bio posvećen prilog u dnevniku Jutarnjeg programa Prve televizije, a vest je glasila da je u Jagodini „uspešno savladala lekciju iz kik-boksa koju joj je održao Dragan Marković Palma”. Usledio je malo kasnije i prilog iz Jagodine o uspešnom mladom bokseru, sinu Cece Ražnatović, za kojeg je reporterka rekla: „Iako je talentovan za muziku kao i njegova sestra Anastazija, on je izabrao sportsku karijeru...”
Još se nisu slegli svi utisci o nedavno završenom rijalitiju „Zadruga”, čiji su učesnici i dalje na naslovnim stranama brojnih  tabloida, a u večernjem terminu oni učestvuju u emisiji pod naslovom „Narod pita” u kojoj ih gledaoci  hvale i kude.
Po čemu se ovaj rijaliti razlikuje od prethodnih? Pa po novoj modi da učesnici borave zajedno sa nekim od roditelja. Tako su u „Zadruzi” učestvovali Gordana, majka učesnice Teodore Džehverović, i Duško Radonjić, otac mlade pevačice Andrijane.
Za septembar se već najavljuje nova sezona ovog rijalitija u kojoj će učestvovati i majke silikonskih lepotica koje su se preporučile  borbenošću i svadljivošću pred kamerama.
U nedelju uveče su na Pinku jedna ćerka i majka osule drvlje i kamenje ne samo po drugim učesnicima nego i po gledaocima koje su uključivali u program, uz najvulgarnije psovanje „semena i plemena”.
Više niko neće moći da kaže da je srednja generacija u medijskom zapećku.

Trampov šou i „grešna” Nemačka
Čovek za naslovnu stranu: Dolazak u Evropu američkog predsednika Donalda Trampa svakako je bio, prošle nedelje, svetski događaj broj jedan. Predsednik SAD opravdao je sva očekivanja protivnika stare diplomatske škole da se mnogo govori a zapravo ništa ne kaže, da se najvažnije političke poruke kriju negde između redova.
I na samitu NATO-a u Briselu i tokom posete Velikoj Britaniji Tramp je bio gotovo surovo direktan. Kritikovao je, pretio, ismevao, umeo je da se izlane pa se trapavo izvinjavao... Kada je posle okončanja samita zapadne alijanse napustio Brisel i otputovao u London verovatno niko od lidera država – američkih saveznika nije mogao mirno da spava. Pohvaljeni su svakako očekivali nešto više od lepih reči, kritikovani su se povukli kući da vidaju „rane” i potraže odgovore na Trampove primedbe.
Američki predsednik je, na kraju, svakako bio zadovoljan. Njegov najnoviji evropski šou bio je veoma uspešan, stalno je bio u centru pažnje – „udarao” je i levo, i desno, i po sredini – ostavljajući sebi dovoljno prostora i vremena da se, ukoliko je potrebno, vrati i dovrši posao.

Pripreme za grupnu fotografiju u Briselu: Melanija i Donald Tramp i Angela Merkel
(Foto: Beta/AP)

Da li nam treba suficit
Ekonomista, Beograd
TEKST SAMO U ŠTAMPANOM I DIGITALNOM IZDANjU

Slovačka tradicija u Selenči
Oblačenje koloritne i bogate nošnje svakodnevna je navika Slovaka koji u selu Selenča žive punih 260 godina. Zuzana Zolarek (71) iz ovog sela u južnobačkom okrugu, u opštini Bač, jedna je od malobrojnih žena, koja ručno izrađuje tradicionalnu slovačku nošnju. Selenčanke se mogu videti u širokim suknjama kako žurno na biciklu iz centra sela hitaju u bašte, da kuvaju ručak… O čuvanju identiteta kroz materijalno nasleđe i bogate nošnje govori se ne samo u porodicama već i u osnovnoj školi „Jan Kolar”, a folklor je jedna od omiljenih vannastavnih aktivnosti.
Andrijana Cvetićanin
10 PITANjA: O NAGRADAMA I KAZNAMA
Svaki neuspeh – prilika da se nešto nauči

(Foto: Piksabej)
Mnogi roditelji ne znaju kako da na odgovarajući način nagrade uspešno dete i kako da se postave prema onima koji nisu ispunili očekivanja: nisu se upisali na željeni fakultet, pali su godinu na studijama ili ponavljaju razred u srednjoj školi. Psiholog i psihoterapeut Jovana Trbojević roditelje podseća da jedan neuspeh, čak ni sto neuspeha, ne znači kraj sveta! Neuspeh je ponekad prilika da se mlada osoba nauči kako da se nosi sa stresom, kao i koje su posledice određenog ponašanja. Kažnjavanje deteta zbog lošijih ocena tako što mu zabranite da ide na sport, napolje, na more, neće doprineti boljim ocenama. Letnji raspust je prilika je da roditelji družeći se sa decom kod njih probude znatiželju i želju za učenjem, jer je to snažan motiv da se sledeće godine zagreje stolica
O. Popović
FORMULE ŽIVLjENjA
Droga, prevencija i psihološke igre

(Srđan Pečeničić)
Posle nedavne serije smrti mladih ljudi koji su izgubili živote zbog trovanja prevelikom količinom droge, Zoran Milivojević u novoj kolumni daje moguće odgovore na pitanja kako da utičemo na mlade da oni sami ne požele da uzimaju droge ili, ako ih uzimaju, da prestanu da to čine. On tvrdi da ne postoji bolja prevencija narkomanije  u školi od objašnjenja učenicima kako izgleda kada ih neko «navlači» na drogu i na kakve sve igre treba da budu spremni
BELEŠKE S PUTA: BRATISLAVA
Najmlađa evropska prestonica

(Foto: Milorad Gorunović)
Nekada je bila poznata kao nemački Presburg, mađarski Poson ili srpski Požun. Bratislava je od Beča udaljena svega 70 kilometara. To je miran, mali grad koji broji oko 550 hiljada stanovnika, smešten na Dunavu, pa je zato uvek pomalo vetrovito. Na zapadnoj obali reke proteže se novi, moderan deo grada, a na istočnoj – stari, koji je glavno mesto bogatih kulturnih dešavanja tokom cele godine. Do pre nekoliko godina stari deo grada je bio siv i zapušten, ali sada se jasno vidi njegovo lepo lice
Dana Stanković
ZANIMLjIVE IZLOŽBE
Žene dinastije Obrenović

Kraljica Natalija (Foto iz arhive Muzeja grada Beograda)
Kakav su trag iza sebe ostavile žene vladara iz dve srpske dinastije 19. i 20. veka, odnosno iz vremena posle Drugog srpskog ustanka i oslobođenja od Turaka? Da li im je sudbina bila naklonjena, ili im je život, uz sve privilegije i povlastice koje su imale na dvoru, doneo i patnju, tugu i razočaranja?
Njihove lične priče su deo srpske istorije. O tome svedoči izložba pod nazivom „Život, moć i sudbina supruga srpskih vladara”, u Konaku kneginje Ljubice.
Aleksandra Mijalković
OPŠIRNIJE U ŠTAMPANOM I DIGITALNOM IZDANjU

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Povratak Novaka Đokovića: preko Nadala do petog finala
Novak Đoković se vratio punim sjajem. Peti put u karijeri je ušao u finale Vimbldona, ali prvi put je to podvig u koji je malo ko osim njega verovao. Do samog kraja prekinutog pa nastavljenog polufinala, posle izgubljenog vođstva od 2:1, mnogo je više bilo onih koji bi pare stavili na Rafaela Nadala, čiji je višak energije dominirao čitavim nastavkom. Ali meč nisu rešili mišići, nego glava i srce. Naš as je izdržao sve  juriše prvog reketa sveta, nastavio da veruje u sebe kada drugi više nisu, i dočekao 27. pobedu u 52. derbiju najdužeg rivalstva profesionalne ere: 6:4, 3:6, 7:6 (11:9), 3:6, 10:8.
Posle svega što mu se događalo u prethodne dve godine, gotovo otpisan za povratak na veliku scenu, izborio je priliku da se u nedelju od 16 časova, sa sjajnim Južnoafrikancem Kevinom Andersonom, bori za četvrtu titulu na Vimbldonu i ukupno 13. pehar najvećeg teniskog sjaja. Pet sati i 14 minuta gladijatorskog nadmetanja na retko viđenom nivou, tokom dva dana pod krovom na Centralnom terenu, ostavili su Đokovića bez mnogo reči posle pobede:
– Kroz glavu mi samo prolaze stvari i slike iz prethodnih 15 meseci i sve kroz šta sam prolazio da budem ovde u finalu i pobedim možda i najboljeg tenisera sveta u jednom od najdužih mečeva koje sam ikada odigrao. Bio je veoma, veoma blizu, imao je svoje prilike. To su mečevi za koje živite i trenirate.
I Rafael Nadal je iskazao najveće moguće poštovanje pobedniku, nadigran ali ne i ponižen, uvek korektan i realan:
– Mislim da sam odigrao sjajan meč. Malo toga je ostalo u meni, dao sam sve najbolje i to je to. Pošteno je reći da je to bio veliki meč i da me je pobedio. Svaka mu čast. To je sve, takav je sport.
A, tok nastavka polufinala za istoriju tenisa, pa i promenu pravila igre na Vimbldonu, nikako nije slutio na dobro. Tokom dva dana, odigrana su dva najduža polufinala u istoriji Vimbldona, poremećeni svi uslovi i pokrenute inicijative da se peti set više ne igra na razliku nego završava taj-brejkom, jer su ga Anderson i Izner igrali gotovo tri sata, do 26:24, a Đoković i Nadal su mogli da odigraju samo tri seta, zbog londonskih pravila reda i mira, posle 23 časa i 20 minuta.
Naš as je, furioznim prvim setom i dramatičnim trećim, ušao u nastavak sa vođstvom od 2:1, što mu ništa nije garantovalo. U takvim situacijama sportista kome je nužna pobeda u narednom setu često ulazi u njega sa mnogo više energije, na sve ili ništa.
Tako je i bilo u nastavku. Novak nije žurio, i u prvom gemu, koji je trajao čak 15 minuta, propustio je da kazni Nadalovo sporo zagrevanje i iskoristi prve dve brejk lopte.  Odah zatim, nastavlja jedanko sporo i na svoj servis, a Nadal koristi prvu od dve vezane prilike za 2:0 i 3:0. Đoković je delovao neispavano, ni slično onom maksimalno našpanovanom dan ranije, ali se privremeno trgao i izjednačio na 3:3. Međutim, tonus mu je i dalje bio mnogo niži od Nadalovog, opet gubi servis, a na 5:3 za Nadala ispušta sve tri uzastopne prilike da se vrati u meč i gubi sa 6:3.
Teko je objasniti šta se događalo tokom ključnog seta, koji je po svakoj logici ispuštene prednosti trebalo da pripadne Nadalu, čiji su poeni povremeno bili briljantni. U svakom slučaju, igrao se vrhunski tenis i Đoković se, korak po korak budio i čekao priliku. Prednost mu je davalo što je prvi servirao i što je to činio bolje nego ikada, sa rekordna 23 asa. U petom setu Nadal počinje sa maestralnim skraćivanjima, a Đoković pokazuje tipične znake poraza: dobijanje manje važnih poena i uzaludno trčanje. Loš znak je bio i to što je Nadal dobio čak sedam gemova u kojima je spasavao brejk lopte, a za neke i to što Đoković nije pokazivao emocije, što nema uobičajenih incidenata i rasprava.
I sve su se te prognoze pokazale kao nevažne. I dve duple greške u kritičnom 14. gemu, pri stanju 7:7, za dve uzastopne prilike rivala. Novak se budio, jednom reketom izudarao patiku da ne bi oštetio teren i bio opomenut, nastavljajući da se uzda u servis i ostavlja snagu za par najvažnijih udaraca, kada za njih dođe vreme. A došlo je već u narednom gemu, uz mrvu sreće kada je loptica odskočila od mrežice.
Na sebi svojstven način, kroz periode hibernacije i trpljenja, Đoković je izborio ovu divovsku pobedu sa 9:7 u petom setu, dokazujući da je razlika između prvog i 21. na svetskoj listi nebitna kada se igraju istorijski mečevi. I ovaj je zaista bio takav, vratio je osvajača 12 grend slem titula na najveću scenu, najavljujući njenu transformaciju u narednom periodu.
Vremena za slavlje, međutim, nema ni malo. U nedelju od 16 časova ga očekuje meč za titulu, sa Kevinom Andersonom, rivalom koga su unapred žalili zbog maratonskog polufinala, a sada će dobiti dan predaha više:
– Kada završiš meč u 11 uveče, a u 11 pre podne te čeka trening, adrenalin je prilično visok. Teško je smiriti se. Imao sam kasnu noć i rano jutro, ali na kraju sam srećan što sam prošao ovaj izazov – objašnjavao je Đoković. – Nadam se da ćemo uopšte moći da igramo. On ima dan odmora više, što znači mnogo, voleo bih da imam i ja jedan.
Delovalo je kao da je misija Novaka Đokovića završena, a tek treba da se bori za titulu, protiv rivala koji se pokazao u blistavom svetlu, pobeđujući Federera i Iznera u maratonu. Međutim, glavni deo misije i jeste završen. Veliki šampion se vratio. Šta god da uradi u nedelju, ponovo će biti ključni faktor sezone.

Predsednica Hrvatske navija za Đokovića
ZAGREB – Hrvatska predsednica Kolinda Grabar Kitarović podržala je najboljeg srpskog tenisera Novaka Đokovića, koji igra polufinalni meč na Vimbldonu sa Špancem Rafaelom Nadalom.
„Novaku Đokoviću, velikom čoveku i sportisti, od srca želim ulazak u finale Vimbldona. Čast mi je da sam imala priliku lično da ga upoznam u našem Umagu”, napisala je Grabar Kitarović na svom „Fejsbuku”.
Ispod te objave hrvatska predsednica je objavila i fotografiju na kojoj je sa Đokovićem. (Tanjug)

Novak na set do finala Vimbldona (FOTO)
Novak Đoković vodi sa 2:1 u setovima protiv Rafaela Nadala, u najpre odloženom a potom prekinutom, fantastičnom polufinalu Vimbldona: 6:4, 3:6, 7:6(9). Važnije od vođstva je da se naš as defintivno vratio u šampionsku formu, mnogo brže nego što je iko očekivao. Bio je ravnopravni deo vrhunske predstave u tri seta, a danas od 14 časova ima šanse da ostavi iza sebe i trenutno najboljeg na svetu.
Sa pet sati zakašnjenja, Đoković je kasno sinoć počeo meč, a taj početak je bio furiozan. U čudu se su našli ne samo komentatori koji su Nadalu davali još veću prednost posle zatvaranja krova nad terenom, nego i prvi reket sveta, na drugoj strani terena. Sabrano, maštovito, agresivno, Đoković je protrčao kroz prvi set kao u danima potpune nadmoći: 6:4.
Trajala je Đokovićeva tortura sve do 1:1 u drugom setu, kada je propustio dve prilike za brejk, a Španac pojačao ritam i počeo da menja taktiku. Rezultat je bio brejk Nadala za 3:1, a bes našeg asa je bio dovoljan da se odmah vrati brejk, ali su se odnosi snaga već promenili. Đoković je nastavio sa krajnje agresivnom igrom, ali bez dotadašnje kontrole udaraca, a Nadal se oslobodio početnog pritiska, podigao nivo i prilagodio taktiku. Usledio je novi brejk Nadala i siguran servis za 5:2, a potom i za set: 6:3.
Bio je to period u kome smo videli zbog čega je Rafael Nadal ponovo prvi reket sveta. Osetio je trenutak kada prednost prelazi na njegovu stranu i nikako je nije ispuštao, pa su se uloge zamenile. Đoković je i dalje imao ubojitiji servis, ali je češće gubio u dužim razmenama. Međutim, nije imao trenutke nervoze i pada koncentracije, a kada je gubio poene bilo je to zato što je nadigran.
U trećem setu smo gledali ravnopravnu borbu, bez velikih razlika između prvog i 21. na svetu. Obojica su smanjila žestinu i greške, pa je sve slutilo da će minimalne razlike i trenutni pad koncentracije odlučiti set. Takve trenutke su obojica uspešno preživljavala sve do taj-brejka, obostrano propuštanih set-lopti i konačne prevage Đokovića: 11:9. Ovaj mali segment meča doneo je oduševljenje svim Novakovim navijačima, jer se sa fantazijom graničilo sve što je uradio protiv jednako briljantnog Nadala. Kada je i njegovo skraćivanje na kraju prošlo protiv rivala kome su takvi udarci donosili prednost, videlo se da je i čudo moguće.
Jučerašnji program polufinalnih mečeva muškaraca na Vimbldonu bio je mnogo drugačiji nego što se očekivalo. Oko 15.000 gledalaca na Centralnom terenu je do mraka svu svoju pažnju zasluženo poklonilo „košarkaškom” duelu dvojice dvometraša, Džona Iznera (208 cm) i Kevina Andersona (203 cm).
Znalo se da siloviti serveri mogu da igraju veoma dugo, posebno ako meč ne krene u jednom smeru, ali teško je bilo da se zamisli da će Amerikanac i Južnoafrikanac da odigraju najduži polufinalni meč u istoriji Vimbldona, šest sati 35 minuta….
Glavni razlog tome je dva sata i 55 minuta dugi peti, odlučujući set, u kojem nema taj-brejka, nego se nastavlja sve do dva gema razlike. Izner ima nezaboravno iskustvo u tome, jer je 2010. sa Maijem na Vimbldonu odigrao najduži meč u istoriji tenisa. Igralo se tri dana, ukupno 11 sati i 5 minuta, a konačni rezultat je bio 6:4, 3:6, 6:7(7), 7:6(3), 70:68. S druge strane, Anderson nikada nije igrao duže od pet sati, ali je u četvrtfinalu savladao osmostrukog šampiona Vimbldona upravo u maratonskom petom setu (2:6, 6:7, 7:5, 6:4, 13:11), pri čemu je samo u završnom setu sedam puta morao da servira da ostane u meču.
I zaslužili su Izner (33) i Anderson (32) aplauze, neverovatnom borbenošću, protkanom povremeno blistavim potezima, ako već nisu lepotom tenisa. Za razliku od meča sa Federerom, Južnoafrikancu je zadrhtala ruka u prva tri slučaja kada je servirao posle grešaka rivala i pravo je čudo da ga to nije potpuno demoralisalo. Na kraju je, ipak, fizički i mentalno potpuno iscrpeo rivala.
Do odlučujućeg brejka je Anderson stigao posle neverovatnog poteza, usred sedmog sata igre. Pao je na travu, ustao i levom rukom vratio lopticu na teren, a zatim desnom dovršio poen. Kevin Anderson je istinski junak ovogodišnjeg Vimbldona i finalista za svako poštovanje, jer je posle senzacije protiv Federera, kao malo ko u takvoj situaciji, načinio novi podvig, u još dužem maratonu: 7:6(6), 6:7(5), 6:7(9), 6:4, 26:24.

Milan Tomić novi trener Zvezde
Novi trener košarkaša Crvene zvezde Milan Tomić izjavio je da se ne plaši velikih izazova.
„Drago mi je što sam danas ovde. Želeo bih da se zahvalim predsedniku Čoviću na poverenju. Nadam se da ćemo napraviti nešto veliko. Ono što ću pokušati kao trener da uradim jeste da igramo brzu, kvalitetnu i modernu košarku, za to će nam biti potrebno puno rada”, rekao je Tomić na predstavljanju na Malom Kalemegdanu.
On je pozvao navijače da podrže ekipu u novoj sezoni.
„Izazova se ne plašim, da se plašim sedeo bih kod kuće”, rekao je Tomić i najavio da će uskoro stići pojačanja.
Prvi čovek kluba Nebojša Čović poželeo je novom treneru dobrodošlicu i puno uspeha.
„Tomić je dugogodišnji prijatelj kluba. Dobro znate i za odnos naša dva kluba, Zvezde i Olimpijakosa. Želim novom treneru dobrodošlicu, svu sreću i puno uspeha”.
Čović nije otkrio imena potencijalnih dolazaka, ali ni odlazaka, osim da Tejlor Ročesti ide.
„Ne bih sada da pričam ni o dolascima ni o odlascima. Jedino što mogu da vam kažem jeste da Ročestija nikako nećemo uspeti da zadržimo”, zaključio je Čović. (Tanjug)

Na finalu Svetskog prvenstva šefovi država i vlada, filmske i muzičke zvezde
MOSKVA – Predsednik Rusije Vladimir Putin i šefovi država i vlada više zemalja prisustvaće sutra fudbalskoj utakmici Hrvatske i Francuske u finalu Svetskog prvenstva u Moskvi, a očekuje se i dolazak filmskih i muzičkih zvezda.
Kremlj je danas saopštio da će Putin prisustvovati ceremoniji zatvaranja Svetskog prvenstva i finalnoj utakmici, a na stadionu Lužnjiki biće i predsednici Francuske i Hrvatske, Emanuel Makron i Kolinda Grabar-Kitarović, koji će navijati za svoje reprezentacije, prenosi Frans pres.
Prisutan će biti i katarski emir, šeik Tamim bin Hamad al-Tani, čija će zemlja biti domaćin narednog Svetskog prvenstva 2022. godine.
Očekuje se i dolazak palestinskog predsednika Mahmuda Abasa, mađarskog premijera Viktora Orbana, predsednika Belorusije Aleksandra Lukašenka, kao i lidera Moldavije, Jermenije, Kirgistana, Gabona i Sudana, naveo je Kremlj.
Zvaničnu himnu Svetskog prvenstva „Live it up” izvešće na ceremoniji zatvaranja američki pevač i glumac Vil Smit, portorikanski pevač Niki Džem i albanska pevačica Era Istrefi.
Finale će, između ostalih, gledati i pevač benda Rolingstons Mik Džeger i atletska zvezda Jusein Bolt.(Beta)

Belgija nadigrala Englesku za treće mesto na SP
SANKT PETERBURG – Belgijska fudbalska reprezentacija pobedila je danas Englesku 2:0 (1:0) u Sankt Peterburgu i završila na trećem mestu na Mundijalu u Rusiji.
Kao i u grupi, Belgijanci su savladali Englesku, sada golovima Tomasa Menijea u 4. i Edena Azara u 81. minutu.
Ekipa Roberta Martineza ispisala je najveći rezultat u istoriji Belgije i nadmašila četvrto mesto sa Svetskog prvenstva 1986. godine.
Mundijal u Rusiji se završava sutra finalnom utakmicom između Hrvatske i Francuske u Moskvi.
(Tanjug)

Dalić najavio „seizmički poremećaj” u Hrvatskoj
MOSKVA – Selektor fudbalske reprezentacije Hrvatske Zlatko Dalić rekao je da će njegova ekipa uživati u sutrašnjem finalu Svetskog prvenstva protiv Francuske i istakao da će, bez obzira kako se završi utakmica, svi biti srećni i ponosni.
„U finalu idemo u borbu, bacićemo se na glavu, pa šta bude. Ako osvojimo trofej niko neće biti ponosniji, ako ne, čestitaćemo protivniku i ići dalje. To je sport”, rekao je Dalić na poslednjem druženju s novinarima u Moskvi uoči finala Svetskog prvenstva.
Fudbaleri Hrvatske boriće se sutra s Francuskom za titulu prvaka sveta, a poslednju Dalićevu konferenciju obeležio je zanimljiv detalj – novinari nisu postavili niti jedno pitanje o snazi „trikolora”.
„Nas ne zanima ko je u finalu. Mi smo došli da uživamo u finalu i daćemo svoj maksimum. Ovo je vreme koje smo zaslužili, ceo svet gleda i navija za Hrvatsku. Nema većeg trenutka u karijeri od sutrašnjeg dana za sve nas, bez obzira kako se završi bićemo srećni i ponosni”, rekao je Dalić, prenosi Hina.
Dalića ne brine podatak što je njegova ekipa igrala tri produžetka.
„Sutra je finale, igrači su svesni važnosti i značaja i ako neko nije spreman, sam će to reći. Znaju kakav je ulog... Mi nemamo više šta da treniramo. Potrebniji nam je odmor. Imamo sitnih problema, ali se nadam da ćemo to rešiti. Nisam zabrinut, jer imamo dobru klupu i igrače koji jedva čekaju da nastupe”, rekao je on.
Dalić se nije zamarao dosadašnjom statistikom međusobnih susreta i podatkom da Hrvatska u pet susreta nikada nije pobedila Francusku.
„Ne polažem puno na statistiku, sutra je finale. Mi ćemo uživati u fudbalu, pa neka pobedi ko je bolji”, rekao je.
Dalić se nasmejao na pitanje hoće li u nedelju „Hrvatska eksplodirati”.
„Sigurno će biti seizmički poremećaj... Ako osvojimo titulu u slavlju ćemo nadmašiti i Brazil i Argentinu”, rekao je selektor Hrvatske.
Finale se igra sutra od 17.00 na stadionu Lužnjiki. (Beta)

Milošević: Odluka o Krstajiću do kraja sledeće nedelje
Do kraja sledeće nedelje biće poznato da li selektor reprezentacije Srbije Mladen Krstajić ostaje na tom mestu, izjavio je potpredsednik Fudbalskog saveza Srbije Savo Milošević.
Milošević je gostujući na televiziji N1 poručio da Srbija ne zaostaje mnogo za najboljim svetskim ekipama, ali da je i nedostajala sreća nakon što je eliminisana u grupnoj fazi zbog poraza od Švajcarske (2:1) i Brazila (2:0), a pobedila Kostariku (1:0).
„U toku sledeće nedelje, najkasnije do kraja, imaćemo konkretne informacije. Između ostalog i oko Krstajića”, rekao je Milošević za N1. On je dodao da su „orlovi” zaslužili više, podsetivši i na sudijske greške, odnosno na duel sa Švajcarskom kada Nemac Feliks Brih nije svirao očigledan penal.
„Ono što sam video na Svetskom prvenstvu jeste da mi uopšte ne zaostajemo mnogo za najboljim svetskim ekipama, i da smo u prvom krugu iza najboljih, prilično isti, a možda i u prednosti. I uz malo sreće mogli smo i mi da odemo do četvrtfinala”, navodi Milošević.
Dodao je i da rezultat nije uvek realno merilo vrednosti.
„Ono što je dobro je da smo promovisali pet, šest mladih igrača koji predstavljaju budućnost srpskog fudbala, a ima ih još sedam, osam u Srbiji... To su momci koji su napravili fenomenalne rezultate u prošlosti u mlađim selekcijama”, zaključio je on. (Tanjug)

Belgija i Engleska za utešnu nagradu
Engleska i Belgija će se sastati danas u Sankt Peterburgu u borbi za utešnu nagradu – bronzanu medalju na Svetskom šampionatu (16 č). Biće to repriza duela od pre šesnaest dana kada su dve ekipe igrale za prvo mesto u G grupi, a ovo je prvi put od 2002. godine, kada su igrali Brazil i Turska, da se iste ekipe dva puta sastanu na jednom turniru.
Međutim, današnji susret neće biti ni nalik onom od pre dve nedelje, kada su slavili izabranici Roberta Martineza pogotkom Adnana Januzaja (1:0), pošto su tada oba selektora odmarala većinu igrača iz startne postave, a na terenu su bili rezervisti. Pre nego što su izgubili na tom susretu Englezi su imali samo jedan poraz od Belgije u prethodnom 21 susretu (imali i 15 pobeda i pet remija).
– Pobedili smo Englesku u grupnoj fazi tako da možemo da ih savladamo ponovo. Utakmica za treće mesto nije gubljenje vremena, nemamo imperativ pobede, ali je želimo – rekao je Tomas Munije.
Belgijanci će igrati za prvu medalju na planetarnim šampionatima, a najveći uspeh do sada im je bilo četvrto mesto osvojeno 1986. godine (izgubili u borbi za bronzanu medalju od Francuske). Oni su jedno od najprijatnijih iznenađenja na prvenstvu pošto su do polufinala stigli bez poraza, trijumfima nad Panamom, Tunisom, Engleskom, Japanom i najvećim favoritom za titulu Brazilom, sve dok ih nije zaustavila Francuska. To je bio jedan od samo dva poraza koja su pretrpeli na prethodnih 26 mečeva otkad ih je preuzeo španski stručnjak, a njihova prednost u odnosu na rivala biće što su odmorniji pošto su svi njihovi susreti na šampionatu završeni u „regularnih” 90 minuta jer nisu igrali produžetke.
– Želimo da učinimo naše navijače srećnim, želimo da na odmor odemo sa dobrim osećajem, želimo da budemo ponosni na učinjeno, želimo da osvojimo treće mesto na svetskim šampionatima po prvi put u belgijskoj istoriji, poručio je Juri Tileman.
Englezi su takmičenje započeli ubedljivim pobedama nad Tunisom i Panamom, a prvi poraz su pretrpeli od Belgije u trećem kolu mada čini se da u tom susretu nisu previše zapinjali i da su želeli da izaberu lakši put u nastavku. U osmini finala ih je čekala Kolumbija, koju su savladali nakon boljeg izvođenja jedanaesteraca, dok su u četvrtfinalu bili uspešniji od Švedske. Zaustavili su ih Hrvati u polufinalu koji su pobedili golom Marija Mandžukića u drugom produžetku.

Trening fudbalera Engleske (Foto Beta/AP)

Ekipa koju predvodi Geret Sautgejt boriće se za drugu medalju na svetskim šampionatima, a jedinu do sada, zlatnu, osvojili su 1966. Oni su jednom igrali i za treću poziciju, ali su 1990. poraženi od domaćina Italije.
– Očekuje nas čudna utakmica pošto je obe ekipe dočekuju nakon razočaravajućih poraza u polufinalu, ali moramo da je odigramo. Treba da budemo ponosni na ostvareno pošto imamo veoma mladu ekipu i ovo će nam biti podstrek za naredna takmičenja – kaže Gari Kejhil.

Veliko ratno ostrvo – raj za ptice iz Sibira
Veliko ratno ostrvo mnogi izjednačavaju sa Lidom, ali ono to nije. Kada se pređe peščana linija plaže, ulazi se u jedan sasvim drugi svet. To je svet očuvanih biljaka i životinja na kome bi pozavidele velike svetske metropole, a od samog centra grada udaljen je samo dva kilometra vazdušnom linijom.
Između špalira novih sadnica bresta, crne topole, hrasta lužnjaka… vodi pokošena i uređena staza koja se proteže oko celog ostrva. Njome se po potrebi kreću vozila „Zelenila Beograd” koje vodi brigu o ovom prirodnom dobru, poneki šetač sa ljubimcem, ali i mravi, žabe, neretko i neotrovne vodene zmije. Kada čovek uđe u ovo more nepreglednog zelenila kojim odzvanja samo zvuk raspevanih ptica, shvati da je na ovom mestu on samo jedna od ostrvskih vrsta. Ali ona vrsta koja bi trebalo da brine i čuva ovo što se krije u gustoj šumi zaštićenog prirodnog dobra.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Prvi stanari „Beograda na vodi”
Prva stambena zgrada u „Beogradu na vodi” svečano  jeotvorena, nakon čega je počelo useljavanje prvih stanara. Vrpcu su, u prisustvu predsednika Srbije Aleksandra Vučića, presekli predsednica Vlade Ana Brnabić, ministar u Vladi Siniša Mali, gradonačelnik Beograda Zoran Radojičić, predsednik kompanije „Igl hils” Muhamed Alabar i direktor kompanije „Beograd na vodi” Nikola Nedeljković.
Ovim je završena prva faza projekta, kula visoka 20 spratova s 296 stanova, koji su po strukturi od dvosobnih do petosobnih.
Predsednik Srbije Aleksandar Vučić istakao je  da je, otvaranjem prvih kula projekta „Beograda na vodi”, ostvarena prva pobeda, „prvo prvenstvo na reci koje smo dobili”. Na svečanom obeležavanju završetka prve faze i useljenja prvih stanara, Vučić je zahvalio svima koji su učestvovali u realizaciji projekta i rekao da je sve to bilo vredno truda jer nam grad nije dat da ga konzerviramo, već da ga gradimo i ulepšavamo.

 
(Foto Anđelko Vasiljević)
Dobro došli u ostvarenje jednog od naših velikih snova, sna koji su mnogi osuđivali i u koji mnogi nisu verovali i uprkos onima koji žele da se ništa ne uradi, poručio je Vučić na početku obraćanja na svečanosti kojoj su prisustvovali predstavnici Vlade Srbije, s predsednicom Anom Brnabić na čelu, kao i članovi gradske uprave Beograda, predvođeni gradonačelnikom Zoranom Radojičićem. Ističući da je samo mali broj ljudi verovao u ovaj rezultat, kazao je da je uspelo da se od močvare i udžerica stvori novi Beograd, Beograd koji je „veliki Miloš” pokušavao da napravi, ali što zbog srpskog, što zbog turskog otpora nije uspelo. „Mi smo uspeli da od prljavštine i rugla stvorimo jedan od najlepših delova. Beograd je konačno sišao na svoje reke”, naveo je Vučić.



Šampanjac za porodicu koja se prva uselila

Porodici srpskog porekla s Novog Zelanda, koja se prva uselila u stan u kuli „Beograda na vodi”, predsednik Srbije obećao je šampanjac i pozvao ih da dugo i srećno žive u svom stanu, u Beogradu, u Srbiji. Vučić je rekao da je bilo planirano da se svima ključevi dodele u isto vreme, ali da je ta porodica na neki način došla do njih i već se uselila. Objasnio je da je su od strane projektanata i graditelja bili zamoljeni da ih vrate kako bi se svi ključevi zajedno uručili, što oni nisu hteli da urade „ni za živu glavu”, a da su im nakon toga poslali šampanjac u stan. „I ja vam šaljem večeras jedan šampanjac i želim da u zdravlju poživite u Srbiji, u našem Beogradu”, rekao je sinoć Vučić. Predsednik Srbije ujedno je pozvao i sve druge naše ljude koji žive u inostranstvu da dođu, da se vrate u svoju zemlju, ovde žive, ulože svoj novac.

Uspeli smo jer smo verovali u uspeh i radili vredno, poručio je predsednik Srbije. „Rad i odlučnost bile su presudna stvar, kao i posvećenost, predanost, ljubav prema projektu i Srbiji. Evo i prve zgrade, prvih 300 stanova su završeni i useljavamo ih. Gradimo veliki bulevar, dižu se dve nove zgrade, diže se najviša kula”, naglasio je Vučić, prenosi Tanjug. Podsetio je da su mu se svi podsmevali, da su govorili da je izgradio jednu kafanu i da je to sve.
„Zahvalio bih se i onima koji su se sklonili iz bitke, koji su pobegli iz naših redova. Pobedili su i oni jer su svedoci i mogu da povuku pouku da onaj koji veruje i radi pobeđuje. Onima koji su radili, vama koji ste verovali u sebe, Srbiju i njene građane hoću da kažem da oni koji su se podsmevali nisu uspeli”, kazao je predsednik.
Zahvalio je Mohamedu Alabaru, rekavši da nije slučajno što je baš on jedan od najpoznatijih graditelja. „Hvala i šeiku Muhamedu bin Zajedu, velikom lideru male, ali nama prijateljske zemlje, koji je verovao u ovaj projekat. Bez njega teško da bismo uspeli”, rekao je predsednik. Vučić je ukazao da na ovom mestu imamo i promenadu koja je među tri najlepše u Evropi.
„Da biste izbegli kritike najbolje je da ne činiš ništa, i ne budeš ništa. Tada će sigurno da te preskoče. Kada kreneš u ovakav poduhvat, najveću promenu u gradu, bićeš proklinjan ako probaš i ako ne probaš. Ali to i sve psovke nisu problem. Vredelo je probati i urediti ovu obalu, izgraditi zgrade, otvoriti Beograd s reka. Ulepšati i obnoviti ga. Nismo dobili grad da ga konzerviramo, stavimo u teglu, već da radimo na njemu i da nikada ne stanemo. Gradovi žive kada prate vreme, a ne kada zaostaju”, poručio je Vučić.
Najavio je da će sledeći put „kad budemo otvarali bilo koji od objekata, najvišu kulu u Evropi”, pozvati građane iz cele Srbije da dođu i vide jer to će pokazati da je Srbija pobedila i krenula putem napred. „Zato vas molim da na ovo novo lice Beograda svaki građanin Srbije bude ponosan, a ne samo oni koji žive u Beogradu. Sutra će isto to biti i u Nišu, Novom Sadu, Kruševcu. Danas gradimo osmeh ovog grada, ali i osmeh naše zemlje i najlepše lice naše Srbije”, izjavio je Vučić.
Naveo je da dižući cenu grada dižemo cenu i sebi i radimo mnogo za sebe i svoju budućnost. Vučić je rekao i da „neće da grdi protokol”, ali da bi on pozvao i na jučerašnju svečanost sve Beograđane, sve građane Srbije da prisustvuju ovom događaju, na hiljade onih koji i sada šetaju promenadom, kao i one koji su sve kritikovali da dođu, da im kaže da nisu bili u pravu, ali i da se zajedno radujemo uspehu grada, uspehu Srbije: „Srbija je krenula nepovratnim putem u budućnost i napred. To je novo lice ne samo Beograda nego i cele Srbije i svaki građanin može da bude ponosan na ono što je urađeno.”
Kako je rekao, tako će se raditi ne samo u Beogradu nego i u čitavoj zemlji, u svim njenim gradovima i krajevima uz ocenu da je rad pobedio nerad, i to ne samo na ovom mestu već pobeđuje i pobediće u celoj zemlji. Još jednom je zahvalio svima na radu i uspehu, a takođe i bivšem gradonačelniku Beograda Siniši Malom, za koga je rekao da je verovatno najviše pretrpeo, ali da veruje da je isto kao i on ponosan na urađeno.
Projekat „Beograd na vodi” realizuje se na ukupno milion kvadrata, sa 6.000 stanova, u kojima će živeti 14.000 ljudi, dok će 12.000 ljudi raditi u tom delu grada.
U septembru 2015. godine, tada premijer Srbije, Aleksandar Vučić i predstavnik „Igl hilsa” Muhamed Alabar postavili su kamen temeljac za dve stambene kule, čime je zvanično počela izgradnja projekta „Beograd na vodi”, vrednog 3,5 milijardi evra.
Na izvođenju radova su angažovane domaće kompanije i to „Milenijum tim” i „Novkol”, koje su radile iskop i postavljanje šipove, dok je glavni izvođač „Energoprojekt”. U okviru projekta gradi se i „BV Galerija”, najveći tržni centar u regionu, na 300.000 kvadrata, a planirani završetak radova je 2020. godine. Takođe, u izgradnji su i stambene zgrade „BV Vista” i „BV Parkvju” – „Vista” je „stigla” do 20. sprata, „Parkvju” do 17. sprata, a završeno je postavljanje šipova za Kulu „Beograd”, najvišu zgradu u regionu, i uskoro bi trebalo da počnu glavni radovi. Infrastruktura se radi paralelno sa zgradama, pa se zajedno s prvom zgradom otvara i prva ulica u okviru projekta. Završen je i prvi deo budućeg bulevara.
U zgradi se, od pratećih sadržaja, nalaze bazen za decu i odrasle, teretana s najsavremenijom opremom, igraonica za decu, recepcija. Tu su i dva podijuma za stanare – na drugom i četvrtom nivou, sa zelenim površinama i dečijim igralištem, kao i podzemna garaža, i lokali, kafići i restorani u prizemlju.
Svečanom otvaranju „BV Rezidensis” prisustvovali su i ministri u Vladi Nebojša Stefanović, Zorana Mihajlović, Rasim Ljajić, Nela Kuburović, zamenik gradonačelnika Beograda Goran Vesić, predsednik Skupštine Beograda Nikola Nikodijević…

Stanovnici „Stepe”  protestovali na Slaviji
Stanovnici beogradskog naselja „Stepa Stepanović” blokirali su trg Slavija u Beogradu gde zahtevaju da se u njihovom naselju umesto crkve izgrade škola, vrtić i dom zdravlja.
Oko fontane na Slaviji okupio se veliki broj stanara naselja koji su sa sobom poveli svoju decu kao i stanovnika drugih delova grada koji su došli da ih podrže.
Okupljeni su nosili transparente poput „Hoćemo dijalog”, „Mama, hoću školu”, „Hoću dom kulture, platili smo”, „Opet se nešto bunimo” i „Nemam leđa, imam komšije”.
Deo Slavije bio je blokiran za gradski prevoz.
Potpredsednica upravnog odbora naselja Stepa Stepanović Biljana Savić kazala je za agenciju Beta da tim protestom žele da obaveste javnost da su počeli radikalizaciju protesta i da od svojih zahteva neće odustati.
Ona je rekla da su se pismenim putem obraćali svima, od predsednika Srbije i premijerke, do gradonačelnika Beograda, ali da im niko nije odgovarao na zahteve.
Savić je navela da stanovnici Stepe imaju pripremljene aktivnosti tokom leta, kao i za septembar, ukoliko im do tada zahtevi ne budu ispunjeni. (Beta)

Saobraćaj na Slaviji bio je u prekidu (Foto Tanjug)

Kanalizacija decenijama potapa kuće i zgrade u Kamendinu
Samo domaćini koji su imali nesreću da im se u kuću izlije kanalizacija znaju kakva je to muka. A tek kada se ta muka ponovi više puta, život se dodatno zagorča. Sama pomisao da po kući plivaju fekalije i da se natapaju stvari dodatno pojačava osećaj nelagode. O mirisima da se i ne govori…
Žiteljima Ulice akrobate Aleksića u Zemun-polju kanalizacija se u prizemne prostorije izlila četiri puta u prethodnih deset godina. Fekalije su nedavno ponovo prodrle u tridesetak domaćinstava u jednom delu ove ulice, ali i u zgrade nasuprot ovih tipskih kuća. Potopljeni su podrumi i zajedničke prostorije u tri ulaza u kojima živi oko 600 stanara.
– Sve je počelo kada su izgrađene zgrade solidarnosti. Planom od pre trideset godina bilo je predviđeno da se na prostoru gde su zgrade podignu porodične kuće, tržni centar, vrtić i dom zdravlja. Ni u najavi nije bilo da se ovde podigne zgrada, a kamoli ceo kompleks. Ali urbanistički plan je promenjen, a njega nije pratila izmena infrastrukture. Na našu kanalizaciju, koja je rađena za porodične kuće, pre 2006. prikačili su jednu, drugu, pa treću zgradu… Sada probleme imamo i mi i oni, ali i žitelji Ulice braće Micić – kaže Aleksandra Kotur Petković, žiteljka Kamendina.

Početak radova u Radničkoj iznenadio Čukaričane
Neumorno su juče ujutru zvonili telefoni i stizale poruke zbunjenih Beograđana – šta se dešava u Radničkoj ulici, zašto vozila mile gotovo pola kilometra? Nervoza, negodovanje i psovanje nisu izostali jer su mnogi vozači i putnici shvatili da u hodu moraju da menjaju planove zbog nepredviđenog kašnjenja.
– Odmah na ulasku sa Čukaričke padine iznenadilo me je to što je stao autobus 511 u kome sam bila, a ispred njega kolone automobila. Prvo sam pomislila da je došlo do saobraćajne nezgode, a onda mi je prošlo kroz glavu da sam negde prethodnih dana pročitala da će se uz Svetogorsku sređivati i Radnička. Ali, nisam shvatila da će početi baš u petak – požalila se sugrađanka Bosa Vasović ističući da su deonicu, na kojoj su bili majstori, vozila umesto za uobičajena dva, juče ujutru prolazila za desetak minuta.
– Saobraćaj je bio usporen, trebalo je strpljenja, ali već kod parkinga na Adi Ciganliji gužva se raščistila – ukazala je Vasovićka.
Ova sugrađanka dobro je primetila da je prethodnih dana najavljeno sređivanje Radničke. Ali problem je što su detaljnija obaveštenja i informacije o izmenama u javnom prevozu na toj trasi objavljena vrlo kasno. Uoči samog početka radova.
Građani koji svakodnevno koriste ovu prometnu saobraćajnicu trebalo bi da imaju na umu da će se potez dug 400 metara, od Ulice Svetolika Lazarevića Laze do ulaza u Adu Ciganliju, raditi do 22. jula. Kako su u „Putevima Beograda” precizirali za naš list, ove radove izvodi „Beograd put” i u toku njih će se menjati noseći i habajući sloj asfalta, deo ivičnjaka, a nivelisaće se i slivnici.
– Radovi će se izvoditi u tri smene. Dok oni traju, na ovoj deonici saobraćaj će u potpunosti biti obustavljen, dok će se u smeru ka Železniku odvijati dvosmerno – precizirali su u „Putevima Beograda”.
Zbog radova u Radničkoj koji se vode kao redovno održavanje, do 22. jula biće promenjen i režim javnog prevoza.
– Vozila sa linija 55, 56, 56L, 89, 581 i 581A će se u oba smera umesto Ulicom Svetolika Lazarevića Laze, pa Savskom magistralom, kretati Radničkom i dalje redovnom trasom. Uspostavlja se privremeno stajalište „Svetolika Lazarevića Laze” u Radničkoj (smer prema gradu) i to kod kućnog broja 47. Vozila sa linija 860, 860A, 860B, 860E, 860J, 860M, 860S, 861A će umesto stajališta  „Čukarica” (smer prema gradu) koristiti stajalište „Ada Ciganlija” – naveli su u Sekretarijatu za javni prevoz.

Nismo hteli da nam dan Vojvodine padne na sudu
Sofa i fotelje s plišom plavozelene boje, komode tamnog hrasta s rezbarijom i TV uključen na program N1, bez tona. To je mali salon za goste na prvom spratu nekadašnje Banovine u Novom Sadu. Pre je tu bila, objašnjava nam Igor Mirović, obična kancelarija u koju su pred prijem smeštani gosti. Kada je primetio da oni radije stoje u holu dok čekaju, dao je da se preuredi. Nije, tvrdi, koštalo previše, ali mnogo govori o odnosu prema ljudima, poslu, novcu. Ovde od 2004. godine, dodaje, nije bilo krečeno.
Mirović je za predsednika pokrajinske vlade izabran 2016. a danas, na polovini mandata, kaže za „Politiku” da je zadovoljan radom svog tima i da u većini resora vidi angažovanje, napredak i opipljive rezultate, mada neke stvari, smatra, mogu da se poprave. Jedna promena u vladi je već bila, u resoru kulture, kada je kompozitora Miroslava Štatkića zamenila violinistkinja Dragana Milošević, a do toga je došlo „da bi se ostvario bolji kontakt s ustanovama kulture”.
– Nekim stvarima i nisam zadovoljan. Možda sam i previše ambiciozan. Možda svi ne mogu da prate taj tempo ambicija, a imamo i uslove i mehanizme da tako visoke rezultate postignemo: političku stabilnost, dvotrećinsku većinu u skupštini, znatno veći budžet, jer sa zatečene 62 milijarde mi smo već na 73. Između ta dva elementa kreću se moja razmišljanja o učinku i o eventualnim promenama. Konkretnih razgovora o toj temi nismo vodili, a dve godine nakon početka mandata zaslužuje da se analizira rad svakog pojedinca. To ću svakako i učiniti do kraja godine.
Početak mandata obeležili ste tradicionalnim grbom i zastavom, a sada vidimo još jednu odluku iz tog korpusa pitanja nacionalnog identiteta Srba u Vojvodini. Utvrđeni su datumi od pokrajinskog značaja. Koliko su za vas te dve odluke važne?
Za mene su veoma važne. Verujem da su bitne za svakog dobronamernog i mislećeg čoveka u Vojvodini. Zanimljivo je nakratko vratiti se u prošlost i videti jednu prazninu koja je od 1945. bitisala, a tiče se, kako to Veljko Petrović u svojoj pesmi kaže, „Vojvodine stare”. On s gorčinom, ali i setom, govori o toj Vojvodini koju smo mi ovde zaboravili. A bez te veze s ljudima koji su je stvarali, čini mi se, da ne možemo da trasiramo sadašnje društvene odnose i sagledamo kakva nam je budućnost. To nije glupa floskula, već poimanje života. Moramo da znamo ko smo, kako su radili ljudi pre nas i da ono što priznajemo drugima u Vojvodini, i Srbi za sebe mogu da ostvare. Podsećam da, po zakonu, nacionalne manjine imaju pravo na svoje praznike. Za mene je bilo teško objašnjavati kako to manjina ima svoj praznik, a mi ne možemo ni dan koji obeležavamo. Kad kažem mi, mislim na Srbe u Vojvodini. Naglašavam da smo odlukom izjednačili one dane iz istorije koje želimo da obeležavamo s onim danima koje su do sada obeležavali, i ubuduće će, pripadnici najbrojnijih manjina. Ta iskrena ravnopravnost je u najdubljem temelju života u Vojvodini, ali i u najdubljem temelju rada pokrajinske vlade.

Vojislav Dević narodu sagradio hram
Zrenjanin – U središnjem banatskom gradu juče je obavljen crkveni obred u kome je osvećen novoizgrađeni hram Svetog oca Nikolaja. Arhijerejsku liturgiju i osvećenje hrama, u naselju Zeleno polje, predvodio je patrijarh SPC Irinej s vladikom banatskim Nikanorom, kao domaćinom, i ostalim episkopima i sveštenstvom. Posebno je zanimljivo da nema pisanih tragova da je jedan poglavar naše crkve ikada boravio u gradu na Begeju.
Patrijarh Irinej je do hrama stigao fijakerom, što priliči banatskim običajima, a u njemu su još bili vladika Nikanor i ktitorka hrama, kao i gradonačelnik Zrenjanina Čedomir Janjić.
Posle osvećenja hrama patrijarh je posetio gradsku kuću.

Voz na trasi „ćirine” pruge posle 44 godine
Užice – Ima Užice prelepo šetalište nadomak grada kroz klisuru Đetinje trasom nekadašnje „ćirine” uske pruge, proglašeno prvom zelenom stazom u Srbiji i ovenčano evropskom nagradom. Sada, posle 44 godine od ukidanja „ćire”, voz je ovuda ponovo počeo da saobraća. Istina onaj turistički, beli vozić s tri vagona (kreće od užičke plaže i vozi pet-šest kilometara do Staparske banje i nazad), s tim što zainteresovanih putnika ni u ovo vreme, kao nekad u doba „parnjače”, ne nedostaje.
Upriličena je ovih dana promotivna vožnja tim turističkim vozićem. Grad ju je organizovao, najavljujući svakodnevne letnje vožnje (četiri dnevna polaska) zelenom stazom pored Đetinje. Zamenik gradonačelnika Nemanja Nešić rekao je da zaslugu za početak ovog saobraćaja ima porodica Lukić, vlasnici beogradskog luna-parka „Obilić”, odavno prisutnog u Užicu. Lukići će gazdovati vozićem i ovuda prevoziti putnike po ceni povratne karte od svega 150 dinara, a uložili su 1,5 miliona dinara u pripremu trase za vožnje (izgradnju okretnice kod plaže, proširenje mosta u Turici i drugo). Grad ih, zauzvrat, oslobađa taksa za obavljanje ovog prevoza.

Više od 10.000 ljudi učestvovalo u Drinskoj regati, isplovilo više od 1.000 plovila
Više od 10.000 ljudi učestvovalo je ove godine u Drinskoj regati, saopštila je Turistička organizacija opštine Ljubovija.
U 18. Drinskoj regati su učestvovali ljudi iz Srbije, regiona i sveta, kao i plutajući orkestar.
Niz Drinu se spustilo više od 1.000 plovila.
„Srećni smo što smo i ove godine, uspeli da na jednom mestu okupimo ne samo domaće, već i inostrane turiste i svim građanima obezbedimo još jednu Nezaboravnu manifestaciju na vodi”, rekla je direktorka TOLj Slađana Grujičić.
Plovni put ovogodišnje regate bio je od Rogačice do Ljubovije, a pravo da se prijave imali su svi zainteresovani građani koji su imali svoja registrovana, gumena plovila. (Beta)

Rege na glavnoj bini druge večeri Egzita
Druge večeri Egzit festivala nastupio je Zigi Marli, rege ikona novih generacija, i sin Boba Marlija, koji je uspeo da na glavnu binu prenese rege zvuke i sjajnu atmosferu. Koncert je počeo oko 23 sata, a Marli je u Srbiju došao sa aktuelnim albumom koji mu je doneo osmi Gremi na poslednjoj dodeli nagrada.
Žurka na glavnoj bini ne prestaje već drugi dan, a do usijanja je doveo jedan od najtraženijih repera današnjice Frenč Montana, koji je jednu pesmu posvetio sećanju na nedavno preminulog di-džeja Avićija.
Elektro dens arena sinoć je startovala na vreme, a otvorio ju je Novosađanin Vladimir Aćić.
Od ponoći je nastupio i miljenik Egzit publike Marko Nastić, čija je uloga godinama bila da u nekim od svojih najdužih setova zatvori Egzit i isprati sa Dens arene one najupornije i najveće ljubitelje muzike.
Glavna zvezda elektronske bine sinoć je bio Maceo Pleks, koji je publiku zabavljao do ranih jutarnjih sati.
Beogradski bend Ajri Ef-Em izašao je oko ponoći na Fjužn binu, a ovi talentovani muzičari napravili su neponovljivu atmosferu u gornjem delu Petrovaradinske tvrđave.
Nakon male pauze, na isti stejdž je izašla bristolska pank senzacija bend Ajdls, koji je eksplodirao na muzičkoj sceni prošle godine, a zahvaljujući neverovatno energičnom nastupu obožavatelje su stekli i u Novom Sadu.
Za prepun prostor ispred Eksploziv bine, sinoć je na Egzitu bio zaslužan nastup londonskog pank rokerskog benda Kokni ridžekts, a odmah nakon njih i Medbola, koji su pre četiri godine nastupili na istom mestu pred svojim vernim fanovima.
Sjajna energija sinoć je bila u Disko zoni, gde je oko ponoći di-džej pult preuzela Sonja Sajzer.
Petrovaradinska tvrđava je preplavljena sadržajima i na manjim binama i zonama, voze se skejtovi na posebno instaliranoj rampi, posetioci isprobavaju razne zabavne igre i sportove, karaoke, festivalske frizure i šminku.
I ove godine jedna od najprivlačnijih bina je „Sajlent disko”, na kojoj vlada potpuna tišina, a muzika se sluša uz pomoć slušalica.
Egzit će trajati do sutra, a do kraja muzičkog programa publika će moći da čuje neke od najtraženijih svetskih zvezda kao što su Grejs Džons, Dejvid Geta i mnogi drugi.
Nakon završetka Egzita, isti organizacioni tim će ljubiteljima muzike ponuditi još jednu priliku da se zabave i to na „Si dens” festivalu, koji je najavljen za 30. avgust u letovalištu Buljarice u Crnoj Gori. (Beta)

Počeo 25. Festival evropskog filma Palić
PALIĆ – Dramski pisac i akademik Dušan Kovačević otvorio je večeras na Letnjoj pozornici na Paliću 25. Festival evropskog filma primivši tom prilikom, kao novi predsednik Saveta festivala, akt o njegovom osnivanju iz ruku dosadšnje predsednice Mire Banjac.
Kovačević je rekao da je izuzetna čast što je primio tu obavezu od svoje drage glumice i prijateljice kojoj je uručio prvi srebrenjak povodom jubileja palićkog festivala.
On je ocenio da Festival evropskog filma Palić iz godine u godinu postaje sve uspešniji, veći i popularniji i izrazio nadu da će uspešno nasledi Miru, „koja mu je već otkrila neke tajne”.
Banjac je zahvalila dragoj, vaspitanoj i miloj publici, ljubiteljima umetnosti i poželela novom predsedniku Saveta sreću i vetar u leđa, naglasivši da je reč o čoveku koji je odavno zadužio i filmsku i pozorišnu umetnost i koji će sada biti kičma palićkog festivala.
Publiku, koja je ispunila Letnju pozornicu, pozdravio je i predsednik Vlade Vojvodine Igor Mirović koji je rekao da će se truditi i boriti da očuvaju dugu i lepu tradiciju palićkog festivala i obećao da će pokrajinska vlada u buduće više pomagati manifestaciju koja to zaslužuje.
Gradonačelnik Subotice Bogdan Laban poželeo je dobrodošlicu u grad Danila Kiša, Stevana Raičkovića, Aleksandra Lifke, Dežea Kostolanjija, gde se različite religije, nacije i kulture prepliću i u kome kultura ima samo jedan jezik, jezik magije.
Laban je istakao da Festival evropskog filma već 25 godina predstavlja jednu od ključnih tačaka u promociji Subotice i Vojvodine, plakat uspeha koji čini Suboticu vidljivijom u svetu i kao posebnu vrednost treba ga negovati i poštovati.
On je rekao da je palićki festival institucija koja povezuje najbolje iz Srbije sa najuspešnijim iz Evrope, podsetivši na velika imena koja su prethodne dve decenije prošetala Palićem.
Na otvaranju je prikazan kolaž fotografija iz festivalskog albuma, predstavljen je internacionalni žiri koji će u okviru Glavnog takmičarskog programa dodeliti nagrade „Zlatni toranj” za najbolji film i „Palićki toranj” za najbolju režiju, kao i FEDEORA žiri i FIPRESCI žiri.
Selektori Nenad Dukić i Miroslav Mogorović dočekali su na Letnjoj pozornici nemačkog reditelja Volframa Fišera čiji film „Styx” večeras otvara Glavni takmičarski program.
Dukić je rekao da ove godine filmski autori u većoj meri osećaju potrebu da govore o gorućim problemima Evrope i sveta - od socijalne krize do krize liberalnog kapitalizma, a jedna od dominantnih tema je i migrantska kriza o kojoj govori i Fišerov film.
Na otvaranju je prikazan film „Srećan kao Lazaro” Alis Ročvočer, a do 20. jula publika će imati priliku da pogleda više od 100 ostvarenja u 12 selekcija.(Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Kusturica na Mećavniku otvorio „Boljšoj” festival
MOKRA GORA – Šesti festival ruske klasične muzike „Boljšoj”, na kojem će učestvovati mladi muzički talenati iz Srbije, Republike Srpske i Rusije, svečano je večeras u Drvengradu otvorio idejni tvorac te manifestacije Emir Kusturica istakavši da je divno da postoje mesta do kojih se stiže bez „crvenog tepiha”.
„Mislim da su mnogi koji stižu ovde prvi put iznenađeni da tog crvenog tepiha nema”, rekao je on i našalio se da je za one koji su na crveni tepih navikli, pokušao u Užicu da nabavi sto metara, „ali nije bilo dovoljno materijala”.
Uvek se, kazao je, pita da li bi oni koji su „ovisni od crvenog tepiha”, kada bi znali šta on zapravo znači, išli tim tepihom.
„Jedno znam sigurno, pošto sam i ja šetao tim tepisima, da je mnogo bolje bez njih”, dodao je Kusturica i kao značajno istakao da je u poslednjih šest godina došlo do saradnje u kojoj je grupa entuzijasta sa „Gasprom njeftom” napravila ovaj festival.
„Ima li igde na svetu mesto skriveno kao što je Mećavnik da se sa klavirom poigrava majstor kao što je Denis Macujev? Nema. Ima li mesta gde su veliki Gasprom i mali Maćavnik uspeli da nađu zajednički jezik? Ja mislim da nema”, rekao je proslavljeni reditelj, uz zahvalnost svima koji su od početka učestvovali u organizovanju „Bošljoj” festivala.
Član Upravnog odbora „Gasprom njefta” Aleksandar Dibalj je rekao da je taj festival drugačiji od ostalih ovakvih i sličnh manifestacija po tome što je verovatno jedini festival klasične muzike koji se održava u selu.
„I ne samo to, ovaj festival se održava u jednom svetu koji je u potpunosti osmislio Emir Kusturica”, dodao je on.
Posle obraćanja Kusturice i Dibalja, prisutni su imali priliku da uživaju u vatrometu, nakon čega je Kusturica festival proglasio otvorenim.
U okviru festivala, koji će trajati do 17. jula, mladi muzički talenti iz Srbije, Republike Srpske i Rusije takmičiće se za zlatnu, srebrnu i bronzanu matrjošku u dve starosne kategorije - od 13 do 17 godina i od 18 do 25 godina.
O najboljima će odlučiti žiri koji čine predsednik žirija Dražan Kosorić, dekan Muzičke akademije Univerziteta u Istočnom Sarajevu, kao i poznati ruski pijanista Jurij Rozum i profesor Zoran Komadina.
Na otvaranju festivala, koji ove godine po prvi put traje četiri dana, nastupio je baletski prvak Konstatin Kostjukov uz pratnju prvaka Jovice Begojeva i solista Miloša Marijana i Tatjane Tatić.

(Foto Tanjug)
Nakon svečane ceremonije otvaranja festivala, usledio je koncert proslavljenog violiniste Nemanje Radulovića sa njegovim ansamblom „Dabl Sens”.
Sutra, drugog festivalskog dana, gosti večernjeg programa biće američki gitarista Geri Lukas koji će svojim muziciranjem oživeti nemu filmsku komediju „Šahovska groznica” reditelja Vsevolda Pudovkina iz 1925. godine, kao i sopran Elena Ustaeva, violončelista Dragan Đorđević Suzuki i Veliki orkestar Škole za muzičke talente iz Ćuprije.
Treće večeri nastupiće jedan od trenutno najboljih pijanista sveta Denis Macujev koji na „Boljšoj” festival dolazi pravo sa Svetskog prvenstva u fudbalu na kome je imao titulu ambasadora.
Macujev će izvesti „Koncert za klavir i orkestar br. 2, ce-mol, Op. 18” Sergeja Rahmanjinova i „Rapsodiju u plavom” Džordža Geršvina uz Simfonijski orkestar „Boljšoj” pod dirigentskom palicom maestra Ivana Josipa Skendera.
Na zatvaranju festivala nastupiće violinisti Julijan Rahlin i Roman Simović.
Rahlin će svirati sa sekstetom oformljenim specijalno za festival „Boljšoj” koji čine Roman Simović, Sara Mekelrejvi, Milena Simović, Boris Andrijanov i Dragan Đorđević.
Posle nastupa u okviru seksteta, Roman Simović, jedan od najboljih violinista svoje generacije i koncertmajstor čuvenog Londonskog simfonijskog orkestra, izvešće „Muzičke ilustracije” Sviridova i „Koncert za violinu i orkestar u ce-molu” Johanesa Bramsa.
Na kraju festivala, svi gosti, učesnici i posetioci Mećavnika, moći će da se opuste uz koncert „Vlatko Stefanovski trija”.
Cilj „Boljšoj” festivala, koji od osnivanja podržava ruska kompanija „Gasprom njeft”, je promocija mladih talenata iz muzičkih škola i akademija iz Srbije, Republike Srpske i Rusije.
(Tanjug)

Znanje treba da dotakne čovekovo srce
Raul Forne-Betankur (1946) kubanski je filozof poznat po studijama iz oblasti kulture, posebno po zalaganjima za interkulturalni dijalog u okviru latinoameričke filozofije. Ovih dana bio je gost Društva hispanista Srbije u Beogradu, kao i Specijalnog izdanja Međunarodne letnje škole Latinoameričkih studija. Raul Forne-Betankur otišao je sa Kube posle revolucije, filozofiju je studirao u Španiji, na Univerzitetu u Salamanki.
Od 1972. godine živi u Nemačkoj gde je bio rukovodilac latinoameričkog odseka na katoličkom institutu grada Ahena. Predavao je na univerzitetima u Ahenu i Bremenu, kao i u Meksiku i Brazilu. Kao mislilac pripada usmerenju filozofije oslobođenja, religije oslobođenja, kao i interkulturnoj filozofiji Latinske Amerike.
Na Forne-Betankura uticali su Marks, Sartr, Hose Marti, Emanuel Levinas.

Betonska simfonija ili utopija
Specijalno za „Politiku”
Njujork – U čuvenom Muzeju moderne umetnosti u Njujorku održava se od danas do 13. januara iduće godine impozantna izložba jugoslovenske arhitekture pod intrigantnim naslovom „Prema konkretnoj (betonskoj) utopiji: Arhitektura u Jugoslaviji, 1948–1980”. Naslov je duhovito dvosmislen jer „concrete” na engleskom znači i beton i konkretan, a ostvariti ni konkretnu, ni betonsku utopiju nije mala stvar!
U opisu izložbe kaže se da je ovaj impresivni arhitektonski opus izazvao „međunarodnu pažnju za 45 godina postojanja Jugoslavije”(!), mada je ta zemlja nešto duže postojala, ali tačno je da je ova arhitektura proizvod posleratne, socijalističke Jugoslavije, one između prekida sa Staljinom do smrti Tita, te zemlje koje više nema. A arhtektura je, kao što se vidi na ovoj izložbi, bila presudna u ostvarenju vizije nove države.

Premijera grčko-srpske predstave na Peloponezu
ATINA – Na sceni antičkog pozorišta Epidaurus na Peloponezu sinoć je izvedena premijera Aristofanove komedije „Pluto” u režiji Nikite Milivojevića koja je izazvala ovacije i sve simpatije publike.
Premijeri predstave, koja je rađena u koprodukciji Narodnog pozorišta u Beogradu i Nacionalnog teatra Grčke, prisustvovali su ministar kulture i informisanja Vladan Vukosavljević i ministarka kulture i sporta Grčke Lidija Konjordu, kao i ambasador Srbije u Grčkoj Dušan Spasojević.
Vukosavljević je nakon predstave ocenio da je ovo primer izuzetne međunarodne saradnje i da je uspostavljanje ovog vida aranžmana između dve nacionalne ustanove dokaz veoma plodotvornih i uspešnih veza Srbije i Grčke, saopštilo je resorno ministarstvo.
„Ovakva vrsta saradnje može poslužiti kao model za povezivanje sa pozorištima i iz drugih zemalja”, podvukao je ministar izrazivši zadovoljstvo zbog odličnog prijema predstave „Pluto” kod grčke publike.
Predstava je rezultat aktivnosti Ministarstva kulture i informisanja kojima se afirmiše međunarodna saradnja i podstiču ustanove kulture iz Srbije da razvijaju partnerske odnose sa svojim kolegama iz inostranstva, navodi se u saopštenju.
Na veličanstvenoj sceni najakustičnijeg pozorišta na svetu grčka glumačka ekipa pojačana Hadži Nenadom Maričićem, u kostimima koje je kreirala Marina Medenica, i producenta Vuka Miletića, izazvala je ovacije i pobrala sve simpatije publike. Ova prva zvanična koprodukcija biće izvođena širom Grčke, dok se beogradska premijera očekuje krajem septembra.
Ministar Vukosavljević se pred početak predstave „Pluto” sastao sa svojom grčkom koleginicom sa kojom je razmotrio mogućnosti za unapređenje već odlične saradnje između dve zemlje u oblasti savremenog stvaralaštva i zaštite kulturnog nasleđa.
Srpski ministar i Lidija Konjordu su se složili da je potrebno intenzivirati veze između Narodnog muzeja u Beogradu sa nacionalnim muzejima u Grčkoj i konstatovali da bi gostovanje izložbi iz Muzeja Akropolja i solunskog Muzeja u Narodnom muzeju u Beogradu bio jedan o važnih koraka u ovoj saradnji. (Tanjug)

Počinje festival evropskog filma na Paliću
Subotica – Na Letnjoj pozornici na Paliću večeras počinje 25. Festival evropskog filma i do 20. jula biće prikazano 12 filmova. Selektor zvaničnog festivalskog programa Nenad Dukić rekao je da ovogodišnji izbor filmova pokazuje da evropski reditelji osećaju odgovornost da govore o važnim temama sa kojima se danas suočavaju društva – od migrantske krize, preko socijalne, do krize vrednosti u liberalnom kapitalizmu.
Na otvaranju festivala, van konkurencije, biće prikazan italijanski film „Srećan kao Lazaro” rediteljke Aliće Rorvaher, a narednih večeri u takmičarskoj selekciji biće prikazani filmovi „Stiks” Volframa Fišera (Nemačka), „Devojka” Lukasa Donta (Belgija), „Kristal” Darje Zuk (Belorusija), „Nekretnine” Aksela Petersena (Švedska), „Godina majmuna” Vladimira Blazevskog (Makedonija), „Karmen i Lola” Arantske Ečevarije (Španija), „U ratu” Stefana Briza (Francuska), „Granica” Alija Abasija (Švedska/Danska), „Uteja – 22. jul” Erika Popea (Norveška), „Krtica” Rasmusa Klostera Broa (Danska), „Genesis” Arpada Bogdana (Mađarska) i „Tranzit” Kristijana Pecolda (Nemačka). Na zatvaranju Festivala, takođe van konkurencije, biće prikazan dobitnik Zlatnog medveda ovogodišnjeg Berlinala „Ne dodiruj me” rumunske rediteljke Adine Pintilije.
U žiriju glavnog takmičarskog programa su mađarska rediteljka Ildiko Enjedi, francuski glumac Ibrahim Koma, Ijeva Norvilijene (Udruženje producenata Litvanije), reditelj Marinus Grothof (Holandija) i srpska glumica Nataša Ninković. Nagrade će dodeliti i FIPRESCI žiri u sastavu: Nina Sputniska (Rusija), Masimo Leči (Italija) i Tonči Valentić (Hrvatska).
U okviru takmičarskog programa „Paralele i sudari” programski direktor festivala Miroslav Mogorović i selektor Nil Jang odabrali su 14 filmova u kojima su se okrenuli mladim autorima. Novost ovogodišnjeg festivala, kako je Mogorović najavio, predstavlja i uvođenje dokumentarnog filma kao najživljeg segmenta evropske kinematografije, a prikazaće i kratkometražne filmove, te će tako celokupan program festivala, podeljen u 12 selekcija, obuhvatiti 70 dugometražnih i više od 30 kratkometražnih ostvarenja.
Najbolji film u programu „Paralele i sudari” izabraće žiri Federacije filmskih kritičara Evrope i Mediterana, u sastavu: Kjara Isabela Spanjoli Gabardi (Italija), Maja Bogojević (Crna Gora) i Pavlina Jeleva (Bugarska). „Mladi duh Evrope” obuhvatiće 30 filmova, u fokusu će biti crnomorski region, a tu je i selekcija „Novi mađarski film”, „Eko dokumentarci” i „Velikani evropske kinematografije”.
Festivalsko zagrevanje u Subotici već je počelo projekcijom filmova dobitnika nagrade „Aleksandar Lifka” Radeta Šerbedžije i Brajana Koksa u dvorani „Eurosineme” Otvorenog univerziteta. Njihov dolazak na Palić očekuje se druge festivalske večeri, sutra, kada će preuzeti nagradu, a nakon toga u 22 časa Šerbedžija će u pozorišnoj sali „Jadran” održati koncert. Predviđeno je i da Brajan Koks razgovara sa publikom.
Četvrt veka festivala filma na Paliću istovremeno je i 15 godina od kako je festival učvrstio svoju fizionomiju kao festival evropskog filma. Posebnih svečarskih programa neće biti, već direktor festivala Radoslav Zelenović i izvršni producent Ilija Tatić naglašavaju da je zamišljeno da program bude sveobuhvatan pa je predviđena predstava „Kad bi Sombor bio Holivud” koju je u somborskom pozorištu režirao Kokan Mladenović, promocije knjiga „Dodir večnosti” Nebojše Popovića, koju je dopunio Ivan Aranđelović, i „Sjaj u očima” Bojana Bosiljčića. Među pratećim programima su i sastanak predstavnika festivala evropskog filma iz drugih država, okrugli sto posvećen jezeru Palić, radionica filmske kritike, izložba posvećena Mileni Dravić, postavka plakata festivala.

Pevanjem čuvaju srpski jezik
Da ni udaljenost od više hiljada kilometara nije prepreka da se uspešno neguje i čuva srpsko narodno stvaralaštvo pokazala je muška i ženska pevačka grupa „Oplenac” iz Adelejda u Australiji. Ova grupa, koja neguje srpsko tradicionalno pevanje, u Etnografskom muzeju priredila je koncert na kome je izvela numere sa područja koje danas naseljavaju ili su nekada naseljavali Srbi. Na koncertu, na kome je kao gost nastupio i hor Kulturno-umetničkog društva „Batajnica”, u krcatom muzeju iz moćnih grla horista „Oplenca” razleteli su se zvuci narodnog stvaralaštva iz Šumadije, istočne Srbije, Niša, Užica, Like, zapadne Bosne, Slavonije, Srema… Uživalo se u pesmama kao što su „Sedi Rada na obali Drine”, „Zeleni se livada i trava”, „Za te tvoje crne oči”, „Sinoć mi je dolazio Đorđe”, „Oj, da mi je ići u svatove”…
Pevačka grupa „Oplenac” osnovana je u aprilu 2016. godine pri istoimenoj folklornoj grupi u Australiji. Njeni članovi su uglavnom rođeni u Australiji ili su se u nju doselili u ranom detinjstvu, a određeni broj pevača se doselio devedesetih godina 20. veka. Grupu je osnovala Ana Nedeljković-Branković, etnomuzikolog, čija je osnovna ideja bila očuvanje srpskog jezika uz srpsko tradicionalno pevanje. Ideja vodilja bila je i da se mlađe generacije upoznaju sa našom nematerijalnom kulturom i tradicijom.
Grupa je nastupala na svečanosti koja je priređena kao dobrodošlica patrijarhu Irineju, a prvi celovečernji koncert održan je u decembru 2016. u sali crkveno-školske opštine „Sveti Sava” u Adelejdu. Prošle godine hor je nastupio i u čuvenoj Sidnejskoj operi.

Od Bajage do pesama sa Kosmeta
Fin džez klub u Nju Orleansu. Gosti opušteno sede, ćaskaju i pijuckaju piće, dok sa scene, između kolutova dima, dopiru melanholični i zavodljivi zvuci džeza pomešani sa još nekoliko muzičkih stilova.
Deo atmosfere koji se može osetiti u postojbini džeza prohujao je nakratko i oazom u centru naše prestonice, u ušuškanoj bašti SKC-a, odakle su se ka Slaviji i Terazijama razlivali zvuci gitare, saksofona, bubnjeva... U prostoru skrivenom od vreve ulica Kralja Milana i Resavske, u okviru „Belefa” nastupila je Lena Kovačević, jedan od talentovanijih vokala i kompozitora mlađe generacije.
U muzičkom koferu koji je pred publikom Lena otvorila sa svojim kolegama na sceni bilo je džez stvarčica, ali i pop i tradicionalnih detalja, mešavine stilova koja se možda najbolje može osetiti u njenom poslednjem singlu „Café”.
Na muzičko krstarenje imaginarnim prostranstvima svoje goste u SKC-u Lena je povela pevajući obrade Bajaginih pesama kao što su „220 u voltima”, „Jer ti se ljubiš na tako dobar način”, „Dobro jutro, džezeri”… Putovanje je obuhvatilo Lenine albume, ali i tradicionalne pesme poput onih sa Kosova i Metohije, kao i numere čuvenog boema Tome Zdravkovića. Iako sve ovo naoko izgleda toliko različito da se ne može naći zajednička nit, Lena i njeni saradnici su majstorski vešto i najsumnjičavije uverili da nije baš tako. U svim tim pesmama, koje potiču iz različitih muzičkih žanrova, publika je podjednako uživala. Sve ove numere objedinili su podjednako dobro, gotovo filigranski precizno urađeni novi aranžmani koje je pred publiku neumorno i s lakoćom donosio Lenin raskošan vokal.

Ne isplati se svaka investicija
Da su nam veće investicije, gde bi nam bio kraj. Ovu rečenici nebrojeno puta smo čuli što od političara što od stručnjaka. Nema joj se šta zameriti jer je direktna veza između njih i rasta bruto domaćeg proizvoda (BDP) evidentna. Međutim, stvarnost pokazuje da investicije ne moraju uvek da daju doprinos rastu privredne aktivnosti, a to je pokazala i analiza biltena „Makroekonomske analize i trendovi” (MAT), koju je uradila Svetlana Jelić.
Ovo istraživanje za period 2011–2016. godinu pokazuje da je efikasnost investicija u našu prerađivačku industriju slaba i da joj marginalni koeficijent efikasnosti investicija iznosi samo 0,11 odsto godišnje. Prevedeno to znači da se vlasniku kapitala od investicije od jednog dinara vratilo samo 11 para.
Posebno je interesantno što je u industrijama, koje u javnosti važe za jake i prosperitne, kao što su duvanska, proizvodnja pića ili farmaceutska, efikasnost investiranja mala. Odnosno, investicije vlasniku kapitala ne da ne povećavaju bruto dodatu vrednost, već prave i gubitak.

Stižu žalbe na presudu Mladiću
Rok za podnošenje žalbi na prvostepenu presudu Ratku Mladiću ističe za manje od mesec dana, tačnije 6. avgusta ove godine. Žalbu na presudu kojom je osuđen na doživotnu kaznu zatvora najavile su obe strane: i tužilaštvo i odbrana.
Mladić se protekle nedelje prvi put od izricanja presude pojavio pred Mehanizmom za međunarodne krivične sudove (MMKS) u Hagu, pravnim naslednikom tribunala za ratne zločine. Tu je održana statusna konferencija koju je vodilo žalbeno veće predvođeno sudijom Teodorom Meronom, koji je i predsednik MMKS-a, a ranije je najavio da će po svim žalbama, konačne presude za ratne zločine biti donete do 2020. godine.
Prošlonedeljnu statusnu konferenciju obeležio je zahtev odbrane da se Mladiću obezbedi lečenje, ali nikakva odluka nije doneta. Ipak, Mladićeva porodica i odbrana su zadovoljni jer im je omogućeno da se pokaže javnosti koji je nivo problema sa kojima se general suočava i kako ga pogrešno leče u Hagu.

Đaci ipak ostaju u Španiji
Autobusi sa oko 150 srednjoškolaca, od kojih su njih 106 đaci trećeg razreda Devete beogradske gimnazije, neće se vratiti iz Španije u Srbiju, iako je polazak bio najavljen za subotu u 15 časova. Ova grupa đaka doputovala je u petak u letovalište Ljoret de Mar, nadomak Barselone, ali im je u hotelu u kome su trebalo da budu smešteni rečeno da im agencija „B2R”, preko koje je ekskurzija realizovana, nije uplatila novac.
Kako izveštavaju pojedini mediji, pozivajući se na odgovorne u Ministarstvu turizma, do obrta je došlo u toku popodneva jer je vlasnik pomenute turističke agencije u međuvremenu uplatio novac, pa će đaci u španskom letovalištu ostati do petka, kako je i prvobitno planirano.
Podsetimo, učenici koji su u petak pre podne stigli u hotel čitav dan su proveli u holu. Tek uveče im je omogućeno da koriste toalete u tri sobe, a dobili su i večeru.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Silazak u pećinu samo uz pratnju i prethodnu obuku
Dramu 12 tajlandskih dečaka, koji su sa svojim mladim trenerom 17 dana bili zarobljeni u pećinama na severu ove zemlje, pratila je cela planeta. Više od 90 spasilaca, speleoronilaca i pripadnika međunarodnog tima za evakuacije uspeli su da ih, nakon višednevne potrage, lociranja i pravljenja planova za njihovo spasavanje, kroz kilometarski duge prolaze izvuku na površinu zemlje. 
​Akcija je odlično izvedena, trajala je tri dana, a to nije dugo s obzirom na to da je spasavanje u takvim okolnostima veoma teško. Deca, koja ništa nisu znala ni o speleologiji ni o ronjenju, morala su da rone u ledenoj vodi i u gotovo potpunom mraku, ili da se provlače kroz uske hodnike puzeći.

Biblija – obična knjiga ili šifrovana poruka Božija
Čitamo je vekovima unazad, tumačimo iz novih uglova, iz nje crpimo svoju veru, ali i sujeverje, branimo je i – napadamo. Biblija je sveta knjiga hrišćana, s ogromnim krugom čitalaca, od onih koji joj prilaze s pijetetom do onih koji je otvoreno napadaju. Utkala se prva štampana knjiga na svetu, očekivano, u nebrojene rasprave teologa, ali je ostavila snažan pečat i u književnosti, muzici, likovnoj i filmskoj umetnosti, istoriji, filozofiji...
Da „putovanje” kroz Bibliju, njenu istoriju, tumačenja približe studentima, naučnoj, ali i široj javnosti, nedavno je u izdanju Biblijskog instituta Pravoslavnog bogoslovskog fakulteta i „Službenog glasnika” objavljen „Leksikon biblijske egzegeze”. Priređivači „Leksikona”, profesori s Pravoslavnog bogoslovskog fakulteta Rodoljub Kubat i Predrag Dragutinović, u prvim osvrtima svojih kolega, ne samo s Bogoslovskog, već i s drugih fakulteta, pobrali su sve pohvale. S više od 300 odrednica i 104 autora koji su učestvovali u njegovoj izradi, recenzenti „Leksikon” nazivaju prvim takvim delom u srpskoj biblistici.

(Foto D. Jevremović)

Rukovodstvo „Politike” kod patrijarha Irineja
Njegova svetost patrijarh srpski gospodin Irinej primio je u zgradi Patrijaršije rukovodstvo „Politike”. U vremenu u kojem se, pritiscima spolja i iznutra, pokušava urušavanje srpskog društva, susret s Patrijarhom bio je prilika za razmenu mišljenja o aktuelnim državnim pitanjima, položaju Kosova i Metohije i Republike Srpske, odnosima Srpske pravoslavne crkve i Katoličke crkve...
U gotovo jednočasovnom razgovoru s Njegovom svetošću bilo je reči i o stanju u medijima u Srbiji i borbi za očuvanje istinskih vrednosti u eri senzacionalizma. Patrijarh se posebno interesovao za situaciju u našoj Kući, naglasivši da redovno, svakog jutra, čita „Politiku”.
U delegaciji „Politike”, koja je posetila srpskog patrijarha, bili su: Mira Glišić Simić, direktor, Žarko Rakić, v. d. glavnog i odgovornog urednika lista, Marko Albunović, zamenik glavnog i odgovornog urednika, i Miloš Golijanin, rukovodilac marketinga.

Na prodaju 23 nepokretnosti Vojske Srbije
Među nepokretnostima, koje su navedene u oglasu objavljenom na sajtu Direkcije, neke su vredne i više od milion evra.
Najvredniji je vojni kompleks „Medoševac” u Nišu, koji je ponuđen po početnoj ceni od 1,426 miliona evra, zatim vojni kompleks „Ul. Voje Dulić br.2” u Požarevcu, po ceni od 1,262 miliona evra, kompleks „Mira” u Leskovcu, sa cenom od 1,086 miliona evra.
Takođe, na prodaju je i kompleks u Ostružnici na Čukarici, po ceni od 940.194 evra i vojni kompleks „Lečilište Avala”, po početnoj ceni od 586.200 evra.
Na prodaju su, između ostalog, i vojni kompleks „Klub VS” u Aleksincu, skladište „Potok Mesić - Belocrkvanski put” u Vršcu, kasarna „Dobočaš” u Irigu, vojni kompleks „Bukovac” u Petrovardinu, vojni kompleks strelište „Iline vode” u Kragujevcu, „Vila Katarina”, po nameni skladište u Knjaževcu, poslovni prostori na više lokacija.
Vojni kompleks - „Medoševac” skladište pogonskog goriva u Nišu čini osam objekata, površine 791,53 kvadratnih metara i zemljište površine 39.594 kvadrata.
Na prodaju je i vojni kompleks „Ul. Voje Dulić br. 2” po nameni Klub Vojske u Požarevcu, površine 1.592, 86 kvadrata, sa zemljištem površine 8,9 ari, kao i kompleks „Mira”, skladište u Leskovcu, koji čine 15 vanknjižnih objekata, površine 3.621,62 metara kvadratnih i zemljište ukupne površine 5,98 hektara.
Oglašen je i vojni kompleks - „Reka Ostružnica - Sektor-2”, skladište u Beogradu na Čukarici, površine 89.932 metara kvadratnih, kao i vojni kompleks - „Lečilište Avala”, kasarna u Beogradu-Voždovac, koji čini šest objekata, površine 677,91 kvadrata, sa zemljištem površine 175.519 kvadrata.
Pojedine kasarne i objekti prodaju se po sniženim cenama, pošto na prethodnim pozivima za kupovinu nije bilo zainteresovanih.
Za pojedine objekte, poput „Medoševca”, u Ostružnici i Avali, se pretpostavlja da su tokom NATO bombardovanja zagađeni neeksplodiranim ubojnim sredstvima, da nisu ispitani i očišćeni od neeksplodiranih ubojnih sredstava i troškovi ispitivanja i čišćenja padaju na teret kupaca. (Tanjug)

Brnabić čestitala srpskim informatičarima
Predsednica Vlade Srbije Ana Brnabić čestitala je našim mladim informatičarima na velikom uspehu koji su postigli na 12. Juniorskoj balkanskoj informatičkoj olimpijadi i na 26. Balkanskoj informatičkoj olimpijadi, u Rumuniji.
„Posebno mi je drago što opet mogu da čestitam našim mladim, talentovanim i perspektivnim ljudima na ovako značajnom uspehu koji su ostvarili za Srbiju”, navela Brnabić u čestitki, saopštila je vladina Kancelarija za saradnju sa medijima.
„Iskrene čestitke upućujem Jovanu Benginu i Mateji Vukeliću na osvajanju srebrne medalje, Veljku Toljiću i Miroslavu Grubiću na osvojenom bronzanom odličju na 12. Juniorskoj balkanskoj informatičkoj olimpijadi, Aleksi Milisavljeviću i Tadiji Šebezu, na osvajanju srebrne medalje, Momčilu Topaloviću i Mladenu Puziću, na osvajanju bronzane medalje na 26. Balkanskoj informatičkoj olimpijadi, u Rumuniji.
Ovo je još jedna potvrda da Srbija treba da nastavi da ulaže u obrazovanje, da podstičemo analitičko razmišljanje i da svim učenicima obezbedimo što bolje uslove za razvijanje svojih znanja i talenata, kako bi oni bili iskorišćeni na najbolji mogući način. Želim vam puno uspeha i na narednim takmičenjima “, navodi se u čestitki premijerke Brnabić.  (Tanjug)

Posao za 130 medicinara u vojnim zdravstvenim ustanovama
Vojno-zdravstvene ustanove primiće 130 medicinskih sestara, laboranata, farmaceutskih tehničara, ali je neophodno da svi zainteresovani kandidati prvo odsluže vojni rok.
Najviše pofesionalnih vojnika sanitetske službe biće zaposleno na Vojnomedicinskoj akademiji, gde mesta ima za 114 medicinskih tehničara.
Konkurs za služenje vojnog roka za sve zainteresovane kandidate za posao u vojnom zdravstvu otvoren je do 31. jula.
Na konkurs se mogu javiti mladići i devojke sa završenom srednjom medicinskom školom i položenim stručnim ispitom. Prijava kandidata obavlja se u centru Ministarstva odbrane u opštini stanovanja.
Zastupnik načelnika Vojnomedicinske akademije pukovnik prof. dr Miroslav Vukosavljević kaže da se izlazi u susret i onim kandidatima koji nemaju položen stručni ispit, te da oni prvo nakon odsluženja vojnog roka u vojnomedicinskim centrima stažiraju i polože stručni ispit, pa tek onda potpisuju ugovor za posao.
„Obuka kandidata traje šest meseci, kao i svako odsluženje vojnog roka. Vojno stručna obuka traje mesec i po dana, a zatim još toliko traje vojno sanitetska obuka u centru u Nišu”, kaže Vukosavljević za Tanjug.
Nakon toga kandidati idu u jednu od četiri vojno-zdravstvene ustanove na tromesečnu kolektivnu obuku. Po završetku obuke, kandidati potpisuju ugovor na tri godine i zapošljavaju se u vojno-zdravstvenim ustanovama u Srbiji.
Najveći broj, njih 114, biće zaposlen na Vojnomedicinskoj akademiji, a ostali će biti raspoređeni u vojnim zdravstvenim ustanovama u Nišu i Novom Sadu, kao i u Centru vojnomedicinskih ustanova Beograd.
Vukosavljević kaže da profesionalni vojnici sanitetske službe imaju mogućnost učešća u mirovnim misijama, što otvara mogućnost i bolje zarade.
Na dobrovoljno služenje vojnog roka mogu se javiti osobe koje su rođene 1989. godine i mlađe. (Tanjug)

Štite grašak i suncokret, a uginu pčele
U Vojvodini poslednjih nekoliko godina pčele masovno plaćaju danak prskanju suncokreta i drugih gajenih kultura, poput graška, kukuruza ili lucerke. Podaci govore da je najveći problem ove sezone sa trovanjem ovih korisnih insekata bio u Sivcu, gde je uništeno više od 529 pčelinjih društava, navodi Radomir Vlačo, predsednik Saveza pčelarskih organizacija Vojvodine (SPOV). Sumnja se da je krivac za pomor pčela insekticid kojim se prskaju gajene biljke. Nažalost, bez stručne analize, sve ostaje na nivou optužbe, jer pčelari ovakve slučajeve zbog komplikovane procedure ne prijavljuju nadležnim institucijama, pa ni fitosanitarnoj inspekciji, koja bi trebalo sve da ispita.
Prijavljivanje za pčelara znači plaćanje troškova za analizu, koji iznose i do 150.000 dinara. Pritom je važno da, čim se desi pomor pčela, na lice mesta izađu istovremeno i veterinarska i fitosanitarna inspekcija, da bi uzeli uzorke uginulih insekata, kao i, u prisustvu vlasnika „osumnjičene” parcele, uzorke biljaka. Ukoliko se posle toga utvrdi da je bilo trovanja, čitavu štetu treba da nadoknadi onaj čiji je, recimo, suncokret. Ali bez prijave ništa ne može da se učini.

Prevareni đaci danas se vraćaju iz Španije
Grupa od 106 učenika iz Srbije, koja nije mogla da uđe u hotel u Ljoret de Maru u Španiji, trebalo bi danas da krene za Beograd, rekao je ministar trgovine, turizma i telekomunikacija Rasim Ljajić i istakao da ceo slučaj nema veze sa turizmom i da je „malo reći da je reč o prevari”.
Ljajić je za RTS izjavio da je osobi koja se nalazila na licu mesta sa učenicima oduzeta licenca pre nekih mesec dana i da je on, da bi organizovao putovanje, našao agenciju koja regularno posluje.
Kako je naveo, oni su zajedno učestvovali u prevari roditelja i dece.
Ministar je apelovao na putnike da uvek imaju ugovor o putovanju i da ne pristaju ni na kakve priznanice da su uplatili neka sredstva, jer na osnovu ugovora mogu da se sprovode postupci.
U ovom slučaju, kako je rekao Ljajić, na sreću postoje priznanice da su roditelji uplatili novac, ali šteta je mnogo veća i tiče se imidža agencija i turizma.
Ljajić je rekao da će po važećem zakonu agenciji biti oduzeta licenca, ali da tu ima posla i za druge nadležne organe, ne samo za turističku inspekciju.
On je dodao da se vodilo računa da se ne ugase male agencije, ali da će morati da se uvede red i da se pooštre uslovi kako bi u biznis ušli samo oni koji znaju da rade taj posao.
„Ne može svako kome padne na pamet da osnuje agenciju sa jednim ili dva zaposlena da uzima ovolike pare, a mi posle da jurimo osiguravajuća društva da se ta sredstva nadomeste, a neko je zaradio novac od klasične prevare”, rekao je Ljajić.
On je naveo da se razmišlja o mogućim zakonskim rešenjima koja bi mogla da uključuju veće garancije i veći keš depozit za osnivanje agencija koji bi mogao da bude minimum 10.000 evra.
Ministar Ljajić kaže da je postojeći zakon po evropskim standardima, ali da ne postoji društvena svest i da se zato dešavaju prevare.
On je apelovao na građane i da se što više informišu pre odlaska na putovanje i uplate aranžmana, da vide s kim imaju posla i da li je nekome oduzeta licenca, ističući da je potrebno odvojiti žito od kukolja. (Tanjug)
Ministarstvo: Putovanje organizovala profesorka u privatnoj režiji
Letovanje u Španiji tokom kojeg su učenici Devete gimnazije iz Beograda i još nekih beogradskih škola imali problem sa smeštajem, organizovala je samostalno profesorka istorije u Devetoj gimnaziji Snežana Martić, saopštilo je jutros Ministarstvo prosvete, nauke i tehnološkog razvoja.
Kako se navodi u saopštenju, škola i Ministarstvo ne mogu preuzeti nikakvu odgovornost za letovanje učenika, jer je putovanje organizovala profesorka u sopstvenoj režiji, bez ikakvog učešća škole i saglasnosti Ministarstva.
Navodi se da će protiv profesorke biti pokrenut disciplinski postupak u školi.
Inače, u godišnjem planu rada škole za 2017/2018. godinu ekskurzije su organizovane u jesenjem periodu 2017. godine.
Pojedini mediji preneli su u petak, da se na ekskurziji u Španiji nalazi grupa učenika Devete gimnazije koja po dolasku u zemlju nije mogla da uđe u hotelski smeštaj koji je uredno platila.
Učenici Devete beogradske gimnazije, Prve ekonomske i još nekih škola iz Beograda su preko turističke agencije otišli na letovanje u Španiju sa profesorkom, ali ih tamo nisu sačekale hotelske sobe koje su uredno platili, prenose beogradski mediji.
Kada su stigli u hotel u Ljoret de Mar, na recepciji im je rečeno da njihov boravak nije plaćen.
Iako je trebalo da u hotelske sobe budu smešteni još tokom prepodneva, srednjoškolci su dan proveli u holu hotela, dok im je, prema rečima roditelja, zatraženo da svojim novcem plate prenoćište, prenosi N1.
U hotelu je tokom večeri bila i španska policija.
Jedan od roditelja kaže da su zaposleni u hotelu, posle određenog vremena, dozvolili učenicima da iskoriste toalete u tri sobe kako bi mogli da se istuširaju, a kasnije su im dali i večeru. Jedan deo učenika, uspeo je samostalno da nađe smeštaj u drugom hotelu, koji su morali da plate.
RTS prenosi da su đaci krenuli preko agencije „B2R” iz Beograda koja, prema nezvaničnim saznanjima, nije platila smeštaj. Turistička inspekcija vrši vanrednu kontrolu agencije.
Iz turističke inspekcije rečeno je za RTS da je za decu obezbeđen smeštaj.
Povratak dece u Srbiju, kažu, očekuje se danas, a iz turističke agencije nisu hteli da kažu zašto je došlo do problema.
Vera Božić Trefalt, pomoćnica ministra trgovine, turizma i telekomunikacija rekla je da organizator putovanja nije platio aranžman, tako da deca nisu mogla da uđu u hotel, prenosi RTS.
Prema njenim rečima, agencija ima licencu kao organizator putovanja i ima garanciju putovanja.
„Niko ne preporučuje niti je to moguće da se odmah vrate, jer se radi o dva autobusa, o dva vozača koji moraju da ispoštuju tih devet sati da ne voze, tako da u tom smislu ne mogu autobusi odmah da krenu nazad”, kaže pomoćnica ministra. (Tanjug)

Milov savetnik
Mlađan Dinkić sišao je s političke tribine u julu 2013. godine, a to što nije vidljiv na glavnoj sceni ne znači da ne igra u regionalnoj političko-ekonomskoj areni. Ovih dana mediji javljaju da je Dinkić dobio poziv da savetuje Mila Đukanovića, predsednika Crne Gore.
To je zapravo nova ponuda jer bivši srpski guverner, ministar ekonomije i finansija već savetuje Mila. Dinkića je, kao konsultanta UNDP-a, pre nekoliko godina angažovalo tamošnje ministarstvo ekonomije.
Novu ponudu dobio je nakon što je tamošnja skupština krajem juna usvojila Zakon o predsedniku, kojim će Đukanović imati pravo da formira savete, komisije i radne grupe. Tako će Milo praktično napraviti „paralelnu vladu”, što je recept bivšeg predsednika Borisa Tadića, koji je imao nacionalne savete za razne oblasti.

Politički dijalog Srbije i Francuske na najvišem nivou
Svečanim prijemom u ambasadi Francuske u Beogradu večeras je obeležen 14. jul, nacionalni praznik te zemlje, a ambasador Frederik Mondoloni poručio je tom prilikom da je politički dijalog Srbije i Francuske na najvišem nivou i da poseta predsednika Aleksandra Vučića Parizu 17. jula potvrđuje taj novi zamah.



Vučić:Srbija računa na predsednika Makrona

Srbija računa na predsednika Francuske Emanuela Makrona, a Francuska uvek može da računa na Srbiju, poručio je večeras predsednik Srbije Aleksandar Vučić.
Predsednik Vučić je to rekao na prijemu u Ambasadi Francuske, povodom 14. jula, nacionalnog praznika te zemlje, uz zahvalnost, kako je rekao, francuskim prijateljima na podršci koju pružaju našoj zemlji u bilateralnim odnosima, kao i na evropskom putu.
„Očekujemo još mnogo toga što će spajati naše ekonomije, i još mnogo toga što će nas u politici približavati. Srbija računa na predsednika Francuske Emanuela Makrona. Francusku može uvek da računa na Srbiju kao i u Prvom, Drugom svetskom ratu i svim vremenima”, poručio je Vučić, koji će se u utorak boraviti u radnoj poseti Francuskoj, gde će se sastati sa predsednikom Makronom.

Prijemu su prisustvovali predsednik Vučić i premijerka Srbije Ana Brnabić i brojni gosti iz političkog i javnog života.
Svi se nadamo da će predsednik Makron moći veoma brzo da dođe u Beograd kako bi još više osnažio naše strateško partnerstvo, rekao je ambasador
Navodeći da smo u poslednjih nekoliko meseci u Beogradu imali dve ministarske posvete, posetu ministra spoljnih poslova i ministarke sporta, kao i posete više parlamentarnih delegacija.
On je ukazao da je ojačana ekonomska saradanja dobijanjem nekoliko značajnih ugovora, poput koncesije za Vinču, koja je dodeljena konzorcijumu „Suez-ITOĆU” i koncesija za aerodrom „Nikola Tesla” preduzeću „Vensi”, te da je krajem maja organizovan regionalni poslovni forum „Francuska Balkan” u Beogradu, koji je doživeo veliki uspeh.
„Povećali smo bezbednost naših sunarodnika radeći još više zajedno protiv zajedničkih pretnji, terorizma, radikalizacije ili ilegalne trgovine oružjem. Zahvaljujem Srbiji na njenom učešću u mirovnim operacijama, često zajedno sa francuskom Vojskom”, rekao je ambasador Mondoloni.
On je istakao da ojačane bilateralne odnose Francuska stavlja u službu evropske perspektive Srbije.
„Francuska će nastaviti da podržava evropske integracije Srbije radeći istovremeno na neophodnoj konsolidaciji evropske unije i na njenoj reformi, jer je to naš zajednički interes”, rekao je Mondoloni.
On je pozdravio napore koje Vlada Srbije ulaže kako bi se približila pridruživanju i ohrabrio sve građane Srbije da uzmu učešća kako bi se pridružili evropskoj zajednici, koju predstavlja Evropska unija.
Ambasador je rekao da je protekla godina bila veoma uspešna za francusko-srpske odnose, izrazivši uverenje da će i naredni period biti takav. Podsetio je i na savezništvo Srbije i Francuske u Prvom svetskom ratu, budući da se ove godine obeležava 100. godišnjica od njegovog završetka.
Rekao je da će ove godine upriličiti tim povodom čitav niz komemorativnih svečanosti kako bi se setili oslobođenja Srbije 1918. godine, koje su izvojevale savezničke snage pod komandom francuskog generala Franše D"eperea. Francuska i Srbija, kako je rekao, ne zaboravljaju svoju istoriju, a obnova spomenika Zahvalnosti francuskoj u kalemegdanskom parku, koja će biti završena ove godine, svedoči o tome.
„Sećajući se prošlosti, takođe radimo u sadašnjosti da bismo učvrstili naše odnose i pripremamo njihovu budućnost”, kazao je ambasador Mondoloni.
Predsednik Srbije zahvalio se „francuskim prijateljima na podršci koju pružaju našoj zemlji kako u bilateralnim odnosima, tako i na evropskom putu”.
„Očekujemo još mnogo toga što će spajati naše ekonomije, i još mnogo toga što će nas u politici približavati. Srbija računa na predsednika Francuske Emanuela Makrona. Francusku može uvek da ačuna na Srbiju kao i u Prvom, Drugom svetskom ratu i svim vremenima”, poručio je Vučić obraćajući se prisutnima.
(Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Saučešće Dačića povodom smrti Tornvalda Stoltenberga
Prvi potpredsednik Vlade Srbije i ministar spoljnih poslova Ivica Dačić uputio je generalnom sekretaru NATO Jensu Stoltenbergu i porodici Stoltenberg saučešće povodom smrti Torvalda Stoltenberga.
„Iskreno žalim zbog odlaska vašeg oca, počasnog građanina Beograda, ali i iskusnog i mudrog političara i diplomate. Vaš otac, kao ministar spoljnih poslova, a potom i kao specijalni izaslanik generalnog sekretara UN za nekadašnju Jugoslaviju, u najtežim vremenima za ljude ovih prostora, nikada nije izgubio toplinu i brigu za život običnog čoveka”, naveo je Dačić u telegramu saučešća, dodajući da posvećenost i humanost Tornvalda Stoltenberga neće biti zaboravljeni. (Tanjug)

Zidanje evropske tvrđave
Austrija je obeležila početak šestomesečnog predsedavanja Savetom EU trodnevnim sastankom ministara unutrašnjih poslova i pravosuđa. Od srede do petka ove nedelje u Insbruku, u Tirolu, raspravljalo se o prioritetima rotirajućeg predsedavanja – o nalaženju novih rešenja migracionih problema i očuvanju vladavine prava unutar EU.
Diskusije su ukazale na neslogu među članicama, ali i na paradokse u tumačenju i pridržavanju osnovnih načela EU. Ministri unutrašnjih poslova, pod pritiskom italijansko-nemačko-austrijskog desničarskog trojca, raspravljali su o zatvaranju evropskih granica –što je u suprotnosti sa načelom slobode kretanja, zacrtanom u Evropskoj povelji. Sa druge strane, ministri pravosuđa su ukazali na nedostatke poštovanja načela vladavine prava i posledice: „Austrija će se u svom mandatu (predsedavanja Savetom EU) posvetiti zadatku da povrati poverenje (javnosti) u pravnu državu i u EU”, istaknuto je u zajedničkoj izjavi austrijskog ministra pravosuđa Jozefa Mozera i češkog komesara EU za pravosuđe Vere Jurove. Dodatak: „Poverenje građana u pravnu državu naglo opada, dok se unutar državnih aparata pojedinih članica izobličava načelo vladavine prava i dovodi u pitanje njegova realizacija u praksi.

Globalni migracioni paket UN prihvatili svi osim SAD
BERLIN - Ujedinjene nacije su usvojile svoj prvi Globalni migracioni paket, za koji su saglasnost dali predstavnici 192 države, a drugačije mišljenje imaju jedino SAD, dok je „u ulozi kočničara” Mađarska, koja je već najavila da će se možda predomisliti, navodi danas „Dojče vele”.
Usvojeni paket označava posvećenost međunarodnoj saradnji u odnosu prema migrantima uključujući i izbeglice, a to znači da se nijedna zemlja ne može sama baviti izazovima i mogućnostima ovog globalnog fenomena.
Na sastanku Generalne skupštine UN je istaknuto da sigurna, uređena i legalna migracija može biti uspešna samo ako bude dobro isplanirana.
Saglasnost su dali predstavnici 192 države, dok jedino SAD imaju drugačije mišljenje, a kao razlog se navodi da „politiku useljavanja kod kuće ne može niko propisivati”.
Dobro raspoloženje posle postizanja sporazuma pokvario je mađarski ministar spoljnih poslova Peter Sijarto, koji je najavio mogućnost povlačenja njegove zemlje iz sporazuma.
Njegova vlada se, naime, boji da bi sporazum mogao dovesti do mera koje prisiljavaju zemlje da otvore svoje granice za migrante i izbeglice, navodi nemačka medijska kuća, uz napomenu da će vlada Viktora Orbana konačnu odluku doneti naredne sedmice.
Migracioni paket je prvi međunarodni dokument o odnosu prema migrantima u svetu kojih trenutno ima oko 250 miliona, a ovaj dokument bi pre svega trebalo da otvori nove perspektive za legalno useljavanje.
Predstavnici UN kažu da je cilj da se kroz međunarodnu saradnju i uzimajući u obzir nacionalni suverenitet, stvore uslovi za sigurnu i uređenu migraciju.
Sporazum obuhvata 23 cilja pomoću kojih se želi bolje upravljanje migracijama u svetu.
Generalni sekretar UN Antonio Gutereš je dokument nazvao „značajnim uspehom” i pozvao sve zemlje da na migracije gledaju kao „pozitivan globalni fenomen”.
Predsedavajući Generalne skupštine UN, bivši visoki predstavnik Međunarodne zajednice u BiH, Miroslav Lajčak kaže da „UN sada poseduju instrument za upravljanje migracionim procesom”.
Specijalna opunomoćenica UN za globalne migracije Luiz Arbur kaže da većina zemalja smatra da dobro organizovana migracija može dati dobre rezultate.
„Negativni izrazi kao ilegalni migranti su ponižavajući - ni ljudi koji ne plaćaju porez se ne nazivaju ilegalne poreske platiše”, kaže Arburova i predlaže da se govori o neregularnim migrantima koje takođe ne treba kriminalizovati.
Meksički ambasador u UN Huan Kamačo kaže da je ovo istorijski dan za UN i multilaterizam i, pre svega, za milione migranata.
Reč je o tekstu koji bi u decembru na sastanku u Maroku trebalo da potpišu šefovi država i vlada zemalja članica UN. (Tanjug)

Abas Putinu: Izraelsko naseljavanje nam je glavni problem
MOSKVA - Palestinski predsednik Mahmud Abas rekao je danas ruskom predsedniku Vladimiru Putin, s kojim se sastao u Moskvi, da je izraelsko naseljavanje trenutno glavni problem Palestinaca i da je to „veoma opasno”, a naveo je i da su odnosi Palestine sa SAD daleko od idealnih.
„Pokušavamo da upotrebimo sve moguće načine da se suprotstavimo akcijama Izraela”, rekao je Abas, prenosi Tas s.
Palestinski predsednik ističe da se Bliski istok i Palestina danas „suočavaju s teškim vremenima”, što pre svega znači, kako je objasnio, „pokušaje i planove Izraela o novim naseljavanjima.
Palestina je, rekao je, veoma zabrinuta zbog tog problema jer su „hiljade ljudi primorane da paze da izraelsko rukovodstvo ne sprovede svoje planove”.
Ukazavši da su odnosi Palestine sa SAD daleko od idealnih, Abas je Putinu rekao da su Palestinci prekinuli sve kontakte sa Amerikancima.
„A to je povezano sa činjenicom da oni pokušavaju da primene takozvani sporazum veka, i mi verujemo da je preseljenje ambasade SAD u Izraelu u Jerusalim prvi korak ka primeni tog plana”, rekao je palestinski predsednik.
Prema njegovim rečima, Vašington je odlučio da pitanje palestinskih izbeglica skine sa stola.
„Suprotstavljamo se pokušajima SAD da nameću svoja rešenja za najosetljivija pitanja”, istakao je Abas.
Putin ga je prethodno pozvao da na današnjem sastanku razgovaraju o razvoju bilateralnih odnosa i regionalnim pitanjima. (Tanjug)

Hiljade marširaju ulicama Edinburga protiv Trampa
EDINBURG - Hiljade ljudi marširaju danas ulicama Edinburga u znak protesta protiv predsednika SAD Donalda Trampa, koji ovog vikenda boravi u Škotskoj.
Policija procenjuje da se ispred zgrade škotskog parlamenta u tom gradu, na početku protesta, okupilo oko 3.000 ljudi, prenosi AP.
Antifašistički nastrojenim grupama i političkim aktivistima pridružili su se i mnogi koji kažu da nikada ranije nisu protestovali.
Mašući nizom transparenata s porukama protiv Trampa, demonstranti nameravaju da prođu pored američkog konzulata, koji je pod jakim obezbeđenjem.
Tramp vikend provodi u svom luksuznom hotelskom kompleksu sa golf terenima u Tarnberiju na zapadu Škotske, pripremajući se sa za susret u ponedeljak u Helsinkiju s ruskim predsednikom Vladimirom Putinom.
Iznad Trampovih golf terena je jedan paraglajder danas razvio protestni transparent organizacije „Grinpis”, ušavši u zonu zabrane letenja, a škotska policija je saopštila da pokušavaju da mu uđu u trag. (Tanjug)

Avion prinudno sleteo, 33 putnika u bolnici
FRANKFURT – Avion kompanije Rajaner prinudno je sleteo na aerodrom u Frankfurtu nakon što je došlo do pada pritiska u kabini zbog čega je 33 od 189 putnika hospitalizovano.
Incident se dogodio u petak. Nekim putnicima je zbog pada pritiska krv potekla iz ušiju, saopštila je nemačka policija danas. Neki su se žalili na glavobolju i mučninu.
U saopštenju kompanije Rajaner kaže se da su zbog gubitka pritiska u avionu na letu od Dablina do Zadra putnici dobili maske sa kiseonikom.
„U skladu sa standardnom procedurom osoblje je podelilo maske sa kiseonikom i započeto je kontrolisano spuštanje”, dodaje se u saopštenju, prenosi Rojters.
Dodaje se da se avion „normalno prizemljio i da su putnici iskrcani a da je manji broj njih dobio medicinsku pažnju iz predostrožnosti”. (Tanjug)

Spaseni tajlandski dečaci poslali poruku javnosti
BANGKOK – Tajlandske vlasti objavile su danas video-snimak na kojem nedavno spaseni dečaci iz bolnice poručuju da se osećaju dobro.
Na snimku koji je napravljen u petak, a objavljen danas na konferenciji za novinare, vidi se da dečaci i dalje nose hirurške maske kako ne bi zadobili infekciju, ali lekari najavljuju da će ih uskoro skinuti.
Ministar zdravlja Pijasakol Sakolsatajatom koji je vodio konferenciju u bolnici u Čjang Raju rekao je da se očekuje da svih 12 dečaka i njihov trener budu otpušteni u četvrtak.
„Svih 13 osoba je fizički snažno. Kada je reč o infekcijama, lekarskim pregledima je u prvim danima utvrđeno da neki imaju manju upalu pluća, ali sada je sve u redu”, rekao je Pijasakol. Takođe se nekoliko njih oporavilo od manjih infekcija pluća i srednjeg uha.
Većina dečaka snimljena je kako sede na bolničkim krevetima, deluju opušteno i započinju svoje kratke izjave tradicionalnim tajlandskim pozdravom rukama sklopljenim na grudima, a neki su podigli i dva prsta u znak pobede ili desni palac.
„Zdravo, moje ime je Biv. Dobro sam. Želim da se zahvalim svima koji su brinuli”, rekao je 14-godišnji Ekarat Vongsukčan koji je podigao obe ruke zauzevši bokserski pobednički stav, dok se u sobi začuo smeh.
Svi dečaci zahvalili su se za podršku koja im je pružena prethodnih dana, prenosi Rojters.
Na pitanje kamermana šta vole da jedu oni odgovaraju „blago kuvane svinjske nogice sa pirinčem, prženu hrskavu svinjetinu, pečenu svinjetinu, suši, šniclu”.
Adul Samon, 14-godišnji izbeglica poreklom iz Mijanmara, jedan od mnogih učenika za koje se kaže da su bez domovine, rekao je na tajlandskom a zatim i na engleskom: „Zdravo, ja sam Adul. Sada sam dobro. Puno vam hvala”.
On je možda najpoznatiji od ovih dečaka, jer je njegovo znanje engleskog jezika bilo ključno tokom komplikovane operacije spasavanja.
Ministar zdravlja kaže da je mentalno zdravlje dečaka danas dobro.
„Iako će za koji dan otići iz bolnice, oni još nisu dovoljno jaki kao zdrave osobe, već treba da se odmaraju i jačaju zdravlje i telo”, rekao je on.
U saopštenju iz bolnice kaže se da dečaci nastavljaju da se oporavljaju, ali da ostaju podložni infektivnim bolestima.
Da bi izbegli mentalni stres, trebalo bi narednih mesec dana da provode samo sa porodicom i prijateljima, izbegavaju susrete sa medijima koji bi mogli da izazovu simptome poremećaja i posttraumatski stres, navode lekari. (Tanjug)

Francuska uz vojnu paradu slavi Dan pada Bastilje
PARIZ – U Parizu je danas tačno u 10 sati počela tradicionalna vojna parada povodom državnog praznika Dana pada Bastilje, dok je u celoj Francuskoj za vikend raspoređeno oko 110.000 pripadnika snaga bezbednosti u cilju sprečavanja nasilja i potencijalnih napada.
Parada je počela prolaskom predsednika Francuske Emanuela Makrona avenijom Jelijsejskih polja do tribine na trgu Konkord.
Pored Makrona u vojnom vozilu je bio i načelnik Generalštaba vojske Fransoa Lekoentr, kojem je to prva vojna parada jer je stupio na dužnost pre manje od godinu dana, posle ostavke Pjera de Vilijea koji se tada s novim francuskim predsednikom sukobio oko vojnog budžeta.
Ovogodišnja parada obeležava se i u znak jačanja saradnje sa azijskim zemljama.
Glavni počasni gost – japanski premijer Šinzo Abe bio je primoran da otkaže svetsku turneju zbog nevremena u Japanu, dok su u počasnoj loži premijer Singapura Li Hsjen Lung i šef japanske diplomatije Taro Kano.
Na paradi učestvuje 4.290 vojnika, 220 vozila, 250 konja, 64 aviona i 30 helikoptera. Od gostiju učestvuju španski žandarmi, belgijska oklopna vozila i jedan avion nemačke vojne avijacije.
Parada će se završiti nastupom pevačice Žili Šerije koja će izvesti „Himnu ljubavi” i „Marseljezu”.
Tokom dana su predviđeni vatrometi širom Francuske a glavni će biti na Marsovim poljima kod Ajfelove kule.
Pad Bastilje, 14. jula 1789, predstavlja simbol kraja apsolutističke monarhije i jedinstva nacije. Posle toga je 26. avgusta 1789. godine usvojena Deklaracija o ljudskim i građanskim pravima. Tom deklaracijom su kasnije utemeljene francuske nacionalne vrednosti – sloboda, jednakost i bratstvo (liberte, egalite, fraternite). (Beta)

Na pomolu novi spor Malte i Italije zbog migranata
RIM – Italija smatra da bi Malta trebalo da spasi i preuzme 450 migranata sa broda na Mediteranu i pruži im utočište, naveli su italijanski zvaničnici.
Italijanski ministar saobraćaja Danilo Tonineli objavio je na svom Tviteru da je brod sa 450 migranata, satima kružio u vodama Malte na Mediteranu tražeći pomoć i dodao da po „zakonu mora, Malta je dužna da pošalje svoje brodove i otvori svoju luku”.
On je dodao i da italijanska Obalska straža može da pomogne ukoliko je neophodno, ali da Malta mora „da obavi svoju dužnost”.
I italijansko Ministarstvo unutrašnjih poslova saopštilo je da brod ne može da pristane u Italiji.
Sa druge strane Malta je saopštila da se ribarski brod sa oko 450 migranata nalazi u vodama Italije i da nije na malteškim vlastima da sprovode spasavanje.
Malteško Ministarstvo unutrašnjih poslova navelo je da se brod nalazio 53 nautičke milje od Lampeduze, ostrva blizu Sicilije i 110 nautičkih milja od Malte, u trenutku kada je rimski centar za koordinaciju spasavanja obavestio o tome vlasti na Malti.
Ministarstvo je navelo i da su se migranti na brodu izjasnili da žele da idu na Lampeduzu i da, budući da je brod na otvorenom moru, „nisu mogli da im kažu šta da rade”. (Tanjug)

O čemu će u Helsinkiju razgovarati Tramp i Putin
VAŠINGTON – Američki predsednik Donald Tramp sastaće se u ponedeljak sa ruskim predsednikom Vladimirom Putinom u Helsinkiju – gradu gde su održani i drugi istorijski susreti ruskih i američkih lidera, a vođe dve supersile i ovoga puta imaju mnogo tema za razgovor.
„Lideri će svakako razgovarati o Siriji, Ukrajini, mešanju u izbore i, možda o kršenju sporazuma o nuklearnom oružju srednjeg dometa. To su sve krupna pitanja”, navodi Vilijam Kortni, izvršni direktor Foruma poslovnih lidera Rand.
Samit u Helsinkiju biće četvrti susret predsednika Trampa i Putina od Trampove inauguracije u januaru 2017. Od kada su se prošli put sastali na samitu APEK-a u Vijetnamu u novembru 2017, Tramp je preduzeo mere odgovora na rusku agresiju, piše Glas Amerike.
Na primer, dozvolio je prodaju smrtonosnog oružja Ukrajini, proterao 60 ruskih diplomata iz SAD posle napada nervnim agensom na ruskog špijuna u Britaniji i uveo dodatne sankcije ruskim zvaničnicima.
„Očigledno je došao trenutak kada je Trampa izdalo strpljenje i kada je odlučio da je vreme da postane čvršći prema Putinu. Taj trenutak je možda prošao, jer se sada čini da Tramp želi direktan susret sa Putinom, bio je rešen da ima ne samo neformalni susret na marginama nekog većeg skupa nego pravi samit jedan na jedan, što mu daje veću važnost. Zato mi se čini da se, posle perioda kada je bio spreman da bude čvrst prema Putinu, Tramp sada vraća jednom popustljivijem stavu”, ističe Čarls Kapčan iz Saveta za spoljnopolitičke odnose.
I mada neki posmatrači vide prednosti mogućeg približavanja SAD i Rusije, drugi su i dalje pesimisti.
„Postoji mogućnost da bi odnos mogao da se blago unapredi, a to bi samo po sebi bilo dostignuće jer su se odnosi pogoršavali nekoliko godina, posebno od ruske aneksije Krima i invazije Istočne Ukrajine i regiona Donbas. Trampu će biti važno da postigne neku vrstu dogovora sa Rusima, koja će trajati duže od bilo kojih dosadašnjih rezultata samita sa Kim Džong Unom”, kaže Kortni.
Međutim, kako se navodi u tekstu, normalizacija odnosa će biti teška dok se ne razreše tri primarna pitanja: istraga specijalnog tužioca Roberta Malera o ruskom mešanju u američke izbore, nastavak sankcija Rusiji i pripajanje Krima Rusiji 2014 godine.
Ipak, samit bi potencijalno mogao da utiče na ton buduće dinamike Moskve i Vašingtona.
„Ovo bi mogao da bude početak boljeg dijaloga. Ne očekujem da će iz Helsinkija stići bilo kakve revolucionarno nove vesti. Tramp ima sposobnost da utiče na javno mnjenje i pokuša da dobije podršku Kongresa, ali mislim da će upravo zbog strahovanja koja postoje u vezi sa njegovim odnosom sa Putinom i Malerove istrage, zabrinutosti zbog mogućeg dosluha sa Rusijom i mešanja u izbore – morati da bude veoma oprezan”, ističe Kapčan. Međutim, ako se lideri dogovore da razreše, ili bar razmotre neka od najspornijih pitanja, odnos dve supersile bi još jednom mogao da počne da se poboljšava. (Tanjug)
Mesto susreta – palata finskog predsednika 
HELSINKI - Samit između američkog i ruskog predsednika Donalda Trampa i Vladimira Putina, 16. jula u Helsinkiju, biće održan u žutoj Predsedničkoj palati iz 19. veka, saopštili su finski zvaničnici.
Kako se navodi, to je jedna od zvaničnih rezidencija finskog predsednika sa pogledom na Baltičko more i nalazi se u blizini trga Market, prenosi AP.
Prema protokolu, Tramp i njegova supruga Melanija imaće u ponedeljak ujutru odvojeni radni doručak sa finskim predsednikom Saulijem Ninisteom i njegovom suprugom Jeni Haukio.
Putin i Tramp do sada su se sreli dva puta, na marginama međunarodnih skupova, a susret u Helsinkiju je prvi zvanični sastanak dvojice svetskih lidera.
Na istom mestu sastali su se 1990. godine američki predsednik Džordž H.V. Buš i predsednik SSSR-a Mihail Gorbačov. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.


  </body>
 </text>
</TEI>