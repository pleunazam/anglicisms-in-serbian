<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Bombe koje su najavile novi svet
Za slu­čaj da je ne­ko­me slu­čaj­no pao na pa­met Vi­li Brant u Var­ša­vi kad je čuo da Ba­rak Oba­ma ovog me­se­ca od­la­zi u Hi­ro­ši­mu, od­mah tre­ba raz­ja­sni­ti da ame­rič­ki pred­sed­nik u Ja­pa­nu ne­će kle­ča­ti ni­ti će se iz­vi­nja­va­ti. 
Nje­go­va po­se­ta me­stu ko­je su SAD srav­ni­le sa ze­mljom u na­pa­du atom­skom bom­bom sve­jed­no je isto­rij­ska, jer je on pr­vi ame­rič­ki pred­sed­nik na funk­ci­ji ko­ji će obi­ći taj grad (Dži­mi Kar­ter bio je ta­mo po­što je oti­šao iz Be­le ku­će, a Ri­čard Nik­son pre ne­go što je po­stao šef dr­ža­ve). 
Oba­ma ne­će tra­ži­ti opro­štaj, ali mno­gi već sa­mo u nje­go­vom od­la­sku u Hi­ro­ši­mu vi­de pre­i­spi­ti­va­nje Tru­ma­no­ve od­lu­ke da 6. av­gu­sta 1945. naj­ra­zor­ni­jim oruž­jem, ko­je je pr­vi i po­sled­nji put upo­tre­blje­no u Ja­pa­nu, pri­mo­ra ca­ra Hi­ro­hi­ta na pre­da­ju, či­me je ko­nač­no za­vr­šen Dru­gi svet­ski rat. Tvr­di­ti da mo­žda i ni­je tre­ba­lo uglje­ni­sa­ti oko 200.000 lju­di, ko­li­ko ih je za­jed­no na­stra­da­lo u Hi­ro­ši­mi i Na­ga­sa­ki­ju (ovaj dru­gi ga­đan je atom­skom bom­bom 9. av­gu­sta), ni­ka­da ni­je bi­lo ne­što što se la­ko ra­di­lo u SAD i to bi po­seb­no te­ško pa­lo pred­sed­ni­ku ko­ga po­li­tič­ki pro­tiv­ni­ci već op­tu­žu­ju da ide na „po­kaj­nič­ka pu­to­va­nja”. Be­la ku­ća je za­to ja­sno sta­vi­la do zna­nja da Ja­pan­ci ne­će ču­ti: „Mea kul­pa”.
„Pred­sed­nik ne­će pre­i­spi­ti­va­ti od­lu­ku o upo­tre­bi atom­ske bom­be na kra­ju Dru­gog svet­skog ra­ta. On ve­ru­je da je pred­sed­nik Tru­man do­neo od­lu­ku iz pra­vih raz­lo­ga. S ob­zi­rom na re­zul­ta­te (kraj ra­ta), te­ško je osvr­ta­ti se i pre­i­spi­ti­va­ti tu od­lu­ku”, sa­op­šti­li su Oba­mi­ni sa­rad­ni­ci.
Oba­ma ta­ko osta­je pred­sed­nik či­ji je nu­kle­ar­ni „do­si­je” pre­pun kon­tra­dik­tor­no­sti. Do­bio je No­be­lo­vu na­gra­du za mir jer je obe­ćao da će ra­di­ti na sve­tu bez nu­kle­ar­nog oruž­ja, da bi u stvar­no­sti na­lo­žio da Ame­ri­ka u na­red­nih 30 go­di­na po­tro­ši bi­li­on (hi­lja­du mi­li­jar­di) do­la­ra na osa­vre­me­nji­va­nje tog istog nu­kle­ar­nog ar­se­na­la ko­ji je tre­ba­lo da is­ko­re­ni. U Hi­ro­ši­mi će mu tre­ba­ti iz­u­zet­na ver­bal­na akro­ba­ti­ka da bi se u isto vre­me za­lo­žio za nu­kle­ar­no raz­o­ru­ža­va­nje (kao što se oče­ku­je da će ura­di­ti) i da bi ma­kar i ćut­ke dr­žao stra­nu Tru­ma­nu ko­ji je na­lo­žio nu­kle­ar­ni na­pad na Ja­pan. „Nju­jork tajms” oce­nju­je da i pre­ćut­na po­dr­ška Tru­ma­nu obe­smi­šlja­va Oba­mi­nu po­se­tu me­mo­ri­jal­nom cen­tru 27. ma­ja, jer smi­sao tog par­ka i je­ste da po­sta­vi pi­ta­nje da li je pro­tiv ne­pri­ja­te­lja tre­ba­lo upo­tre­bi­ti bom­be ko­je su gra­do­ve pre­tvo­ri­le u prah i pe­peo, a ge­ne­ra­ci­je Ja­pa­na­ca u žr­tve ra­di­ja­ci­je.
Raz­go­vor o ovoj te­mi od­u­vek je ubr­za­vao puls i di­zao pri­ti­sak uče­sni­ci­ma de­ba­te. Jed­ni oce­nju­ju da je Ha­ri Tru­man do­neo is­prav­nu od­lu­ku jer je po­šte­deo ži­vo­te ame­rič­kih voj­ni­ka ko­ji bi u su­prot­nom na­sta­vi­li da ra­tu­ju, kao i ži­vo­te ja­pan­skih ci­vi­la ko­ji bi stra­da­li to­kom ame­rič­ke in­va­zi­je. Osim to­ga, do­da­ju za­go­vor­ni­ci dru­gog sta­va, To­kio je bio od­go­vo­ran za rat u Azi­ji, u ko­jem je po­gi­nu­lo 20 mi­li­o­na lju­di, i ne­mi­lo­srd­nu oku­pa­ci­ju broj­nih ze­ma­lja, uklju­ču­ju­ći Ko­re­ju, gde su oku­pa­to­ri pri­mo­ra­va­li lo­kal­ne sta­nov­ni­ce da bu­du „že­ne za ute­hu” ja­pan­skim voj­ni­ci­ma. Dru­gi za ta­kvu ka­znu ka­žu da je bi­la kri­vič­no de­lo ili u naj­ma­nju ru­ku su­vi­šna. Ima mi­šlje­nja da je To­kio sva­ka­ko hteo da se pre­da i da ni­je bi­lo po­tre­be uči­ti ga pa­me­ti na naj­su­ro­vi­ji na­čin. Ne­ka­da­šnji ame­rič­ki mi­ni­star od­bra­ne Ro­bert Mek­na­ma­ra u do­ku­men­tar­cu „Ma­gla ra­ta” iz­neo je stav da bi Ame­ri­kan­ci od­go­va­ra­li za rat­ne zlo­či­ne zbog ono­ga što su uči­ni­li u Ja­pa­nu da ko­jim slu­ča­jem ni­su bi­li na po­bed­nič­koj stra­ni. 
Ipak, po­ku­ša­ji da se pre­i­spi­ta ame­rič­ka od­go­vor­nost oštro su ka­žnja­va­ni. Kad je ču­ve­ni va­šing­ton­ski mu­zej „Smit­so­ni­jan” 1995. or­ga­ni­zo­vao iz­lo­žbu na ko­joj je pri­ka­zan bom­bar­der „Ino­la Gej” ko­ji je ba­cio bom­bu na Hi­ro­ši­mu, sa ci­ljem da po­kre­ne de­ba­tu o na­pa­du, ve­te­ra­ni iz Dru­gog svet­skog ra­ta, ali i dru­gi de­lo­vi jav­no­sti, to­li­ko su se po­bu­ni­li da je Kon­gres mo­rao da or­ga­ni­zu­je sa­slu­ša­nje o tom „slu­ča­ju”, dok je di­rek­tor mu­ze­ja pri­mo­ran da pod­ne­se ostav­ku.

Dok bi Ja­pan­ci s jed­ne stra­ne vo­le­li da ču­ju re­či ka­ja­nja, s dru­ge stra­ne ne bi vo­le­li da ču­ju da se Va­šing­ton sa­da to­li­ko mo­ral­no dvo­u­mi oko nu­kle­ar­nog oruž­ja, jer pot­pa­da­ju pod ame­rič­ki nu­kle­ar­ni ki­šo­bran i uzda­ju se u SAD u slu­ča­ju atom­skog na­pa­da Se­ver­ne Ko­re­je

S dru­ge stra­ne, ni u Ja­pa­nu ni u ostat­ku Azi­je to ni­je jed­no­stav­no pi­ta­nje, pi­še „Fo­rin afers”. Ka­ko bi ze­mlje ko­je je Ja­pan oku­pi­rao re­a­go­va­le na či­nje­ni­cu da se Ame­ri­kan­ci iz­vi­nja­va­ju im­pe­ri­ji ko­ja je na nji­ho­vim te­ri­to­ri­ja­ma vr­ši­la stra­vič­ne zlo­či­ne? Mno­ge od tih ze­ma­lja, po­put Ju­žne Ko­re­je, ame­rič­ki su sa­ve­zni­ci, dok s dru­gi­ma, po­put Vi­jet­na­ma, Ame­ri­ka po­ku­ša­va upra­vo sa­da da po­bolj­ša od­no­se, zbog če­ga će Oba­ma to­kom azij­ske tur­ne­je po­se­ti­ti i Vi­jet­nam. Ova ze­mlja bi on­da mo­gla da se za­pi­ta za­što se Ame­ri­kan­ci ne iz­vi­ne i nji­ma za ka­ta­stro­fal­ni rat ko­ji su ta­mo vo­di­li. Si­gur­no je da ni Ki­na ne bi bi­la sreć­na da ču­je da Va­šing­ton oprav­da­va Ja­pan­ce u na­sto­ja­nji­ma da se pri­ka­žu kao naj­ve­će žr­tve ra­ta, jer bi ta­ko oja­ča­na vik­ti­mi­za­ci­ja mo­žda zna­či­la i ve­tar u le­đa za am­bi­ci­je To­ki­ja u re­gi­o­nu. Ko­nač­no, dok bi Ja­pan­ci s jed­ne stra­ne vo­le­li da ču­ju re­či ka­ja­nja, s dru­ge stra­ne ne bi vo­le­li da ču­ju da se Va­šing­ton sa­da to­li­ko mo­ral­no dvo­u­mi oko nu­kle­ar­nog oruž­ja, jer pot­pa­da­ju pod ame­rič­ki nu­kle­ar­ni ki­šo­bran i uzda­ju se u SAD u slu­ča­ju atom­skog na­pa­da Se­ver­ne Ko­re­je. 
Ali, Ja­pan­ci zbog to­ga ne mo­ra­ju da bri­nu. Iako su SAD i Ru­si­ja pot­pi­sa­le spo­ra­zum o sma­nji­va­nju bro­ja ras­po­re­đe­nih nu­kle­ar­nih bo­je­vih gla­va na 1.550, to ih ni­je spre­či­lo da po­sve­će­no ra­de na ja­ča­nju atom­skog ar­se­na­la. Oba­mi­na vla­da tro­ši u te svr­he vi­še ne­go što je tro­šio Re­gan u je­ku hlad­nog ra­ta. Va­šing­ton­ski Cen­tar za ne­pro­li­fe­ra­ci­ju oruž­ja sa­znao je da SAD in­ten­ziv­no ra­de na pla­no­vi­ma za grad­nju nu­kle­ar­nih pod­mor­ni­ca, stra­te­ških bom­bar­de­ra i me­đu­kon­ti­nen­tal­nih ba­li­stič­kih ra­ke­ta. S dru­ge stra­ne, is­tra­ži­va­nje Stok­holm­skog me­đu­na­rod­nog in­sti­tu­ta za is­tra­ži­va­nje mi­ra po­ka­zu­je da je „Ru­si­ja usred mo­der­ni­za­ci­je stra­te­ških nu­kle­ar­nih sna­ga i da će za de­set go­di­na uklo­ni­ti sve me­đu­kon­ti­nen­tal­ne ba­li­stič­ke ra­ke­te iz so­vjet­ske ere.”
Nu­kle­ar­no oruž­je sme­šte­no je na 98 lo­ka­ci­ja u 14 ze­ma­lja, ali se ve­ći­na po­stro­je­nja i la­bo­ra­to­ri­ja na­la­zi upra­vo u SAD i Ru­si­ji. Još 25 ze­ma­lja ima nu­kle­ar­ni i ra­di­o­lo­ški ma­te­ri­jal po­tre­ban za pra­vlje­nje bom­bi, pri če­mu je­dan od naj­ve­ćih ri­zi­ka le­ži u to­me što bi ovaj ma­te­ri­jal mo­gao da pad­ne ša­ka te­ro­ri­sti­ma. Ne­dav­no odr­ža­na kon­fe­ren­ci­ja o nu­kle­ar­noj bez­bed­no­sti u Va­šing­to­nu po­tvr­di­la je da ra­di­o­ak­tiv­ni ma­te­ri­jal (vi­so­ko­o­bo­ga­će­ni ura­ni­jum, plu­to­ni­jum) ši­rom sve­ta ni­je do­bro obez­be­đen i da bi eks­tre­mi­sti mo­gli da ga ukra­du iz nu­kle­ar­ki, ali i sa dru­gih lo­ka­ci­ja. Od nje­ga je la­ko na­pra­vi­ti ta­ko­zva­ne „pr­lja­ve bom­be” ko­je ko­ri­ste kon­ven­ci­o­nal­ni eks­plo­ziv da bi ras­pr­ši­le ra­di­o­ak­tiv­ni ma­te­ri­jal. Is­ti­če se da je Evro­pa po­sta­la po­seb­no ra­nji­va u ovom po­gle­du, ali se, ipak, naj­če­šće po­mi­nje Pa­ki­stan, jer ta­mo de­lu­je vi­še od de­set dži­ha­di­stič­kih or­ga­ni­za­ci­ja. 
Be­la ku­ća sma­tra da je po­seb­no opa­sno to što Isla­ma­bad u po­sled­nje vre­me usa­vr­ša­va ma­lo tak­tič­ko nu­kle­ar­no oruž­je ko­je je lak­še ukra­sti, što će mi­li­tan­ti­ma olak­ša­ti po­sao ako že­le da se do­mog­nu atom­skog ar­se­na­la. Ipak, ne­vo­lja je da­le­ko ve­ća ne­go što po­ka­zu­je pa­ki­stan­ski pri­mer, jer tu vr­stu ma­log atom­skog na­o­ru­ža­nju raz­vi­ja­ju i dru­ge ze­mlje, uklju­ču­ju­ći SAD. Reč je o bom­ba­ma ko­je su pre­ci­zni­je i sla­bi­je ra­zor­ne mo­ći, ali ko­je su zbog to­ga mo­žda i da­le­ko opa­sni­je – mo­gle bi da pod­stak­nu no­vu tr­ku u na­o­ru­ža­nju i upo­tre­bu nu­kle­ar­nog oruž­ja, jer ono sa­da na­vod­no vi­še ni­je ta­ko ubi­tač­no. Strah mi­rov­nih ak­ti­vi­sta je upra­vo u to­me da bi pro­li­fe­ra­ci­ja ma­log nu­kle­ar­nog oruž­ja i pro­iz­vod­nja eks­plo­zi­va či­ja je ra­zor­na sna­ga tek dva od­sto bom­be ba­če­ne na Hi­ro­ši­mu mo­gle da ohra­bre vla­de da ko­ri­ste ovaj ar­se­nal za ma­sov­no uni­šte­nje, po­gre­šno ve­ru­ju­ći da je mo­guć „ogra­ni­če­ni nu­kle­ar­ni rat”. 
Ta­ko do­la­zi­mo da za­ključ­ka da je i po­red spo­ra­zu­ma No­vi START, ko­ji je Be­la ku­ća pot­pi­sa­la s Mo­skvom i ko­ji je obe ze­mlje oba­ve­zao na sma­nji­va­nje ras­po­re­đe­nih nu­kle­ar­nih bo­je­vih gla­va do 2021, kao i po­red do­go­vo­ra s Ira­nom, opa­snost od upo­tre­be atom­skog oruž­ja za vre­me Oba­mi­ne vla­de po­ra­sla, ume­sto da se u du­hu obe­ća­nja za ko­je mu je dat No­bel – uma­nji.

Tajna političke besmrtnosti Rasima Kana
Kakva je tajna političke besmrtnosti sandžakog lekara opšte prakse, koja ga održava kao najdugovečnijeg čoveka na vlasti postokobarske, lelujave Srbije? Kako opisati Rasima, a da se ne ogrešite? Samo tako što ćete ubiti Rasima u sebi!
Šta je onda navelo ledenog pragmatika i raritetnog političara koji želi vlast, ali ne apsolutnu i samim tim oročenu, da najavi kandidaturu za predsednika Srbije?
On je do sada vlast ubrizgavao u manjim dozama, a terapiju je da mu se te infuzije daju decenijama. Tako je Rasim mudro definisao političku besmrtnost u Srba. Vlast je kapala, kap po kap!
Gravitacione sile unutar Rasima, koje ga čine satelitom srpskih vođa, sada su se iznenada aktivirale, ne dopustivši da najznačajnije sandžačko nebesko telo odluta u mračne, neistražene delove srpskog univerzuma. Za godinu dana Srbiju čekaju predsednički izbori i prvi put u svom dugom političkom putovanju Rasim želi da izmeri samoga sebe. Da li je došlo vreme da Bošnjak postane srpski vožd? I oni koji ga ne vole lako će se složiti da je Rasim logičan kandidat. Hoće li većina Srba to zaista poželeti, kao što su to učinili stanovnici Londona, izabravši Sadika Kana, sina pakistanskog emigranta, vozača crvenog autobusa, za gradonačelnika grada bogatijeg od mnogih evropskih država? Može li Rasim postati Kan?
Novi gradonačelnik, sa 1,3 miliona glasova, jeste britanski političar s najjačim direktnim mandatom, što se smatra i najvećim mandatom u istoriji britanske politike. Pobedio je pošto ga je protivkandidat konzervativaca, Zak Goldsmit, lažno optužio za islamski radikalizam.
Religioznom muslimanu koji se moli Alahu, uredno posti i ide na hodočašće u Meku, ali je istovremeno i politički liberal koji je u britanskom parlamentu glasao za istopolne brakove i zajedno s komšijama vodio bitku protiv zatvaranja lokalnog paba, na mnogim mestima davane su male šanse. Kan je obećao i da će biti feministički gradonačelnik, a nakon polaganja zakletve prvo pojavljivanje u javnosti imao je na komemoraciji žrtvama Holokausta.
Razume se da će Rasim ideju o istopolnim brakovima baciti niz reku, kao i eventualna razmišljanja o ulasku u odaje feminističkog fundamentalizma. Logično je da njegove predsedničke ambicije već analiziraju štabovi Tomislava Nikolića, Vojislava Šešelja, Ivice Dačića... Biće tu još pojedinaca. Ako Vuk Jeremić ne postane gensek UN, možda poželi da postane predsednik Srbije? Opozicija takođe traži zajedničkog kandidata čime bi se eventualno zaustavila epoha vučićizma.
Predsednik Nikolić ne sedi skrštenih ruku. Snimio je kratki film o svom prvom mandatu, jednu vrstu produženog predizbornog spota, ali ono što će za njega biti važnije jeste film  u kome bi mu bezrezervnu podršku dao Vučić, kako Toma, poput Borisa, ne bi završio u drugom filmu. Kada je nudio svoju podršku Vučiću za parlamentarne izbore, premijer je ćutao. Naravno da predsednik ne želi da ponovo sluša taj muk. Ali, svako ko potceni čoveka koji je od čuvara upokojenih kragujevačkih duša postao šef države, a da nema dokaza da je podmitio Svevišnjeg greši ako ga unapred proglasi za gubitnika.
Šešelju se Stari grad već dopada više i od Zemuna i od Batajnice. Ako se trampizam pokazao kao dobitna marketinška formula u Americi, zašto bi šešeljizam, kao daleko složenija forma političke nekorektnosti, bio poražen u Srbiji?
Ivica Dačić u senci pregovara s Vučićem o ulasku u vladu, ali to što priča po gradu da piše novi manifest partije ne znači da želi da postane novi Marks. U skorašnjoj kampanji, Ivica se pozivao na Tita i Slobu, a oni nisu bili filozofi.
I, konačno, od odgovora na pitanje ko je Rasimu dao zeleno svetlo za start, postaće jasnije kakve su mu šanse. Vučić tvrdi da se nije dogovarao s Rasimom o kandidaturi. Amerikanci ćute, mada je, po depešama koje je objavio Vikiliks, Rasim rado viđan u ambasadi čiji je sada domaćin ekselencija Skot.
Političar od gume, savitljiv dovoljno za sve vlade taman toliko da se povije koliko oni žele, ali da se istovremeno ne pukne, nije do sada pokazivao suicidne političke sklonosti, da bi se bez dogovora, saveznika, finansija i ozbiljne strategije tek tako upustio u svoju najveću avanturu.
Uvek oprezan i uzdržan, pre nekoliko godina je bez ikakve kampanje, na lokalnim izborima u Kosjeriću, tradicionalnoj srpskoj varoši gde se dečaci rađaju s bradama, uzeo oko osam odsto. Ali, umesto da tada polupa kafanu i najavi ofanzivu na prestoni zamak, on se pritajio negde između Pazara i Beograda.
Šta, dakle, od Rasima treba da nauče političari poput Mlađana Dinkića, koji je slovio kao večna konstanta srpske politike, a sada putuje na liniji Emirati – Lovćen – Keba? I zašto verujem da je Rasimov put isplaniran do poslednjeg detalja?
Smatrajući da je parlamentarna demokratija drugo ime za legalizaciju krvne osvete, Mlađa je stvorio jednačinu koja ga je toliko godina održavala na vlasti: „Dva oka za oko, dva zuba za zub!” Dakle, Dinkić i njemu slični su političko trajanje zasnivali na vanrednom stanju svoje duše. Zato on nikada nije ni ukidao policijski čas u samome sebi, dišući i hraneći se na permanentnoj kampanji.
Suština Rasimove besmrtnosti krije se u suprotnoj osobini. On ima ugrađen prirodni kočioni sistem, a-be-es. Taj filigranski osećaj mere da se zna sopstveni zaustavni put kočenja, uvek ga je zadržavao na krivudavoj magistrali koalicionih vlada.
Rasim se, kako bi ostao na putu, bavio i opakim rabotama, od kojih bi bežali i šejtani. Kada je prihvatio da vodi Kancelariju za saradnju s Haškim tribunalom, mnogi su davali poslednju paru da je izglednije da doskorašnju voditelj kultne emisije „Top gir” Džeremi Klarkson kupi „juga” i u testamentu upiše da želi da zauvek počiva u njemu, nego da Sandžaklija preživi politički prolazak kroz haškog toplog zeca u epicentru beogradske politike.
Ali, dogodilo se čudo. Svi Srbi odoše u Hag s Rasimovom otpusnom listom. I, kako je količina haških pacijenata kod Rasima, kao izabranog lekara, sve više rasla, tako se dogodio jedan od najvećih paradoksa. Rasimu je rejting sve više jačao. Običan svet van Sandžaka shvatao je da sve bajne srbijanske vođe, uglađenom i premazanom Bošnjaku uvaljuju najveće političke koske.
A šta je radio Rasim? Od koski je pravio teletinu pod sačem.
Tako započinje Rasimova odiseja u srpskom svemiru. Lekar opšte prakse i politički specijalista sa svojom partijom SDPS počinje da prolazi cenzus ili da pobeđuje samostalno na lokalnim izborima čak i u mestašcima gde se za braću Bošnjake veruje da su političko krilo Al Kaide.
Običan birač, Srbin izvrnutih džepova, vremenom se navikao na prefinjenog Pazarca koji stavlja glavu tamo gde Srbi ne žele da stave čak ni prst.
Ni tada Rasim nije pokazivao preveliku ambiciju. Pažljivo je dozirao svoj rast, vodeći se taktikom da malo ljudi zna ko su njegovi ljudi. Mudrost se pokazala ispravnom. Nemaš kadrova, nemaš ni afera!
Zato greše oni koji Rasima smatraju autsajderom u trci koja još nije ni započela. Da je tako, Rasim ne bi trčao.

Ćutim, dakle postojim
„Voleli bismo da (Obama) preduzme i neku akciju umesto da se njegova poseta (Hirošimi) svede na prazne reči”, poručili su aktivisti koji se zalažu za svet bez atomskih bombi. Nema spora da je bolje nuklearno razoružati svet nego pričati o nuklearnom razoružanju, ali je nedelja na izmicaju potvrdila koliko i reči mogu biti ubojite, pa i one  neizgovorene. Saznali smo da se predsednik SAD u Japanu neće izviniti za nuklearne napade koji su razorili Hirošimu i Nagasaki. Njegova će poseta proći i bez reči (izvinjenja) i bez dela jer Obama ne da ne namerava da uradi ono zbog čega je dobio Nobelovu nagradu za mir – da svet oslobodi ovog oružja za masovno uništenje – nego je za usavršavanje istog izdvojio bilion (hiljadu milijardi) dolara u narednih 30 godina.
NOMEN EST OMEN: Pojedine reči još su tabu. U Mjanmaru ne sme da se izgovori ime naroda Rohangi jer im država poriče pravo na ime pa i na identitet. I novoizabrana premijerka i još jedna nobelovka za mir, Aung San Su Ći, odbija da ih zove po imenu, tražeći još i od ambasadora SAD da sledi njen primer. Ali, problem nije tako jednostavan. Pokazuje koliko može da znači jedna jedina reč. Prva vlada koja je demokratski izabrana posle višedecenijske vladavine vojne hunte zaista bi mogla da padne ako bi Aung San Su Ći opravdala imidž „ikone ljudskih prava” i nazvale Rohangije njihovim imenom. Vrlo je verovatno da bi se pobunili nacionalisti i vojnici sa kojima je postigla kompromis da bi došla na vlast. Za njih ovu zajednicu ne čine nikakvi Rohangi već Bengalci, odnosno nelegitimne pridošlice iz Bengala.
Dok Obama i Aung San Su Ći ćute kad treba da govore, dotle bi mnogo bolje bilo da je Ahmet Davutoglu ćutao umesto što je govorio kada je prošle nedelje prisustvovao otvaranju džamije u Banjaluci. Čovek kome je Erdogan zabranio da zucne u zemlji u kojoj je navodno premijer iskoristio je priliku da propagira neoosmanizam pred onima koji još žele da ga čuju ili su bili prinuđeni da ga slušaju. Turski premijer u ostavci nije ni pomenuo domaćine, već se samo obraćao bošnjačkim političarima poručujući im da je 78 miliona Turaka uz njih i da su Turci oduvek bili i biće u BiH. Hvalio je Aliju Izetbegovića, ratnog lidera Bošnjaka i autora misli da „nema mira i koegzistencije između islamske vere i neislamskih institucija” i zaključio da će BiH biti onakva kakvu je Alija Izetbegović sanjao. Ako turski političari zaista dolaze na Balkan samo sa porukom da različite nacije treba da zajedno i mirno žive, zašto onda ovako potpaljuju plamen netrpeljivosti između Srba, Hrvata i Bošnjaka? Na kakav li bi prijem kod muslimana naišao Medvedev koji bi u Sarajevu poručio predstavnicima Republike Srpske da je 140 miliona Rusa uz njih? O kakvom li bi suživotu mislio onaj koji bi se pohvalio pred Bošnjacima da će BiH izgledati onako kako su je zamišljali Tuđman i Milošević?
IGRATI NA SIGURNO: Reči mirotvorca za Bosfora su so, a ne melem za rane koje se iznova otvaraju svakog jula. Pre nekoliko dana saznali smo da ove godine u Srebrenicu ide i muslimanski gradonačelnik Londona Sadik Kan. Hvale je vredno to što će nekadašnji advokat za ljudska prava pokazati saosećajnost sa žrtvama groznog zločina. Ipak, time što je izabrao da osudi ovaj a ne i neki drugi, možda aktuelni masakr koji se odvija pred našim očima, laburista pokazuje da razmišlja kao tipičan političar. Nema nikakve hrabrosti u odlasku u Srebrenicu koja se još jedino i sme nazvati genocidom a da se niko (značajan) ne pobuni. Zapadni političari tamo slušaju govore turskih zvaničnika koji najoštrije osuđuju usmrćivanje nedužnih Bošnjaka dok istovremeno u Turskoj sprovode sistematski progon i ubijanje Kurda. Da li bi Kan mogao da poseti i turski Kurdistan? Ili Jemen gde saudijski zločini nad civilima prolaze sasvim nezapaženo? Gazu? O nama podjednako govori ono o čemu javno govorimo kao i ono o čemu ćutimo.
PARTIBREJKER: Obama je svestan da bi njegovo izvinjenje u Hirošimi značilo priznanje da su SAD napravile grešku kada su izvele nuklearni napad na Japan, a Amerika, znamo, nikada ne greši. Nije mogao ni da se u Argentini pokaje zbog podrške SAD surovim latinoameričkim diktatorima jer bi onda morao da objasni zašto Vašington i danas podržava režime poput saudijskog. Njegovi protivnici smatraju da bi u tom slučaju „moralno izjednačio” Ameriku i njene neprijatelje što, podrazumeva se, nije i nikada ne može biti isto. Neprijatelji SAD ubijaju civile jer su nemoralni i nenormalni zlikovci, dok Amerika i njeni saveznici ubijaju civile samo kao kolateralnu štetu, pa oko toga ne treba dizati prašinu.
Jedan od onih koji dižu prašinu, Edvard Snouden, obratio se pre nekoliko dana javnosti podsećajući da ono što je on učinio nije bilo tek doturanje državnih tajni medijima, već vid političkog otpora. Kazao je da mu je teško da se nosi s tim „što ljudi sede za stolovima za kojima sam ja sedeo i vide ono što sam ja video i potčinjivaju se ćutke, bez otpora ili protesta. To se završava kompromitovanjeg ljudskog bića koji sistem navodno štiti”. Zar nije zastrašujuće sa kolikom lakoćom ćutimo?

Serverov udar na Vučića
Dobro znamo ko je Danijel Server. Jedan od najagresivnijih antisrpskih NATO jurišnika iz devedesetih godina. Reč je o osobi umreženoj sa raznim američkim obaveštajno-političkim i sličnim strukturama, sa renomeom eksperta za „srpsko pitanje“. Ukratko, radi se o čoveku koji nam je izrazito nenaklonjen ali i dalje nije bez izvesnog uticaja bar na neke aspekte politike koju prema nama vodi Vašington. Otuda, logično je da Srbija nastoji da sa njim koliko-toliko normalizuje odnose ili makar da održava kanal komunikacije. No, ne vidim ni jedan razlog da se to radi na premijerskom nivou. To kažem i zbog naglašenog antisrpskog renomea koji Server ima, kao i zbog njegove realne (geo)političke težine koja više i nije naročita.
Na kraju krajeva, ni Server od oficijelnog Beograda ni Srbija od Servera ne mogu imati toliko koristi da bi se otišlo predaleko u saradnji. Stoga, stare kombinacije i ideje ostaće u pravom planu, bez obzira na površne međusobne pozitivne tonove. Iza njih se po pravilu kriju ozbiljnije stvari, a kakve su one da se naslutiti iz Serverovih reči. On je – ako je neko u to i počeo da sumnja, više ne treba da ima iluzije – i dalje primarno albanski pa i šire antisrpski lobista, a ko god kod nas pomisli da sa njim može nešto dobro da postigne, brzo će mu se stvari obiti o glavu.
Server gotovo i da nije izašao sa ovonedeljnog sastanka sa Vučićem, a već je plasirao dve poruke koje kao bumerang pogađaju premijera Srbije, a ni na koji način mu ne koriste. Prvo, ustvrdio je da Kremlj vidi Vučića kao nepouzdanog i otuda nepoželjnog partnera, odnosno da srpski premijer i jeste nekritički prozapadno nastrojen. Drugo, da je Vučiću stabilnost Balkana i sa tim skopčano njegovo viđenje kao pozitivnog činioca od strane Brisela i Vašingtona bitnije od sudbine Republike Srpske.
Verujem da i jedno i drugo nije tačno. U krajnjoj liniji i pragmatično gledano, kako iz ličnopartijskog tako i iz državnog ugla, Vučiću je i te kako bitno da Srbija očuva izuzetno dobre odnose s Rusijom, a Moskvi je, s obzirom na našu geopolitičku lokaciju, dovoljno da se prema njoj i dalje postavljamo korektno i ona neće biti nezadovoljna politikom sadašnjeg srpskog državnog vrha. Ne očekuje od nas ni da idemo u sukob sa EU, niti da uđemo u ODKB. O tome svedoči i nedavna izborna podrška Jedinstvene Rusije listi koju je predvodio Vučić a na kojoj je bila i partija Nenada Popovića (SNP) koja uživa značajne ruske simpatije.
Suština rečenog važi i za RS. Većinska javnost Srbije svako njeno ugrožavanje doživljava i kao udar na samu Srbiju, a prema budućnosti RS daleko da je ravnodušna i naša vlast. Konačno, i da nije tako, tj. da je Server u pravu – ono što je rekao ne govori se javno. Ako neko i priča svojim građanima jedno a zaklinje se na štetu nacionalnih interesa svoje zemlje u lojalnost stranim mentorima, oni nemaju razlog da ga diskredituju. Ćute o tome. A Server jeste pokušao da ocrni Vučića u, uz sve političke nijanse, dominantno nacionalno nastrojenom građanstvu Srbije, bez čije značajne podrške Vučić ne da ne bi pobedio već ne bi bio daleko ni od rejtinga Čedomira Jovanovića.
Tako stvari stoje, a nama ostaje da analiziramo da li je Server pokušao da svoju britvu zarije Vučiću u leđa, i tako mu nanese makar izvesnu štetu samo za račun svojih albanskih i drugih balkanskih prijatelja ili se radi i o poruci u ime oficijelnih američkih struktura. No, jedno je već jasno, takvim ljudima kao što je Server nije mesto u kabinetima srpskih vodećih funkcionera. I zbog njih, i zbog ono malo ponosa što ga Srbija još ima!
Politički analitičar

Savamala, velika bruka
Sve podseća na one klasične scene iz filmova o Divljem zapadu. Investitori sa Istočne obale pokušavaju da ubede dedicu da im za male pare preda imanje koje je na trasi buduće železnice Santa Fe. Deda okrnjenim zubima mirno gricka lulu od kukuruzovine i odbija. Onda se za nekoliko dana, po nalogu bogatih biznismena, pojave dvojica mračnih tipova u crnom, sa opasanim revolverima. Nema više dede. Put je raščišćen.
U domaćoj izvedbi Divljeg zapada ne strada deda, već 1.200 kvadrata oronulih, bespravno podignutih zgrada u Savamali koje se nalaze na terenu srpske dike i ponosa – „Beograda na vodi”. Umesto revolveraša, glavna uloga dodeljena je batinašima s crnim fantomkama. Naoružani su bejzbol palicama i bagerima.
Prvo se činilo bizarnim da i posle toliko vremena ne znamo ni ko su maskirani ljudi ni po čijem su nalogu krenuli u akciju pod okriljem noći 25. aprila. Usledilo je organizovano, horski orkestrirano zataškavanje beogradske varijante „Dosijea ’Iks’: Omerta”. Srbija kao zemlja otimačke fantastike.
Dok je pitanja bilo dovoljno za sabrana dela, vlast se ljudima podrugljivo smejala u lice držeći se mantre „pustite policiju i pravosudne organe da po nalogu odugovlače i zataškavaju rušenje dok narod ne zaboravi”.
Ali, slučaj je „izmakao kontroli” i pretvorio se u prvorazredni politički događaj propraćen žustrinom zaostalom posle postizborne razmene optužbi. Ljudima skače pritisak i s punim pravom dolaze do zaključka da od njih neko pravi budale. Ko?
Biće da su to isti oni koji se promptno pohvale kada brzinom munje liše slobode nekog mučenika koji je razbio okno na trafici da bi se dokopao paklice cigareta. A sada su tobože nemoćni da utvrde odakle se pojavilo tridesetak fantomskih rušitelja.
Premijer, koji u prste zna sva srpska preduzeća, puteve i škole, koga obaveste ako ga je neko opleo na lokalnoj radio-stanici, ponavlja da nije upoznat. Zašto se nije raspitao? Nisam navikao da od Aleksandra Vučića čujem da mu „ništa nije jasno”. Posle je razjasnio. Iza rušenja ne stoji država, a ako neko stoji – „taj je kompletan idiot”. Ne zato što je bez objašnjenja i papira krenuo u rušenje, već samo zato što je krenuo noću!Predsedniku Srbije je i pametnije da ćuti da ne bi podsetio na njegovu bespravnu gradnju uz Savu koju niko i ne pomišlja da ruši. Ministar unutrašnjih poslova opsednut je redovnim aktivnostima: odbranom šefa i baražnom paljbom na opoziciju.
Gradonačelnik Beograda, regionalni ekspert za investicionu gradnju, izjavljuje da „nije zainteresovan” – pošto ne želi da se meša u poslove tužilaštva. Tužilaštvo danima niko ne poziva da odradi svoj zakonski posao, a kada je konačno angažovano, oštećeni građani Savamale su tvrdili da su mnogi dokazi već uklonjeni revnosnim čišćenjem koje kao da nije moglo da sačeka.
Ta gromoglasna zvanična tišina koja misteriozno obavija slučaj, koja građane iritira i opravdano brine zbog tolerancije bezvlašća, isključivo škodi vlastima i institucijama.
Zamišljam šta bi bilo da neki ljudi pod fantomkama dođu do sedišta vlade u Nemanjinoj i ispišu grafite protiv, recimo, premijera. Odred za rušenje države! Hitna konferencija za štampu. Mobilizacija pola policijskih snaga. Ministar vojni nudi pomoć „Kobrama”. Dežurni medijski analitičari forenzičari naučno bi na osnovu grafoloških ispitivanja tvrdili da se po rukopisu prepoznaje opozicija.
Zaštitnik građana i poverenik za informacije od javnog značaja zahtevali su da se utvrdi istina, ali još jednom se potvrđuje da vlast na njih gleda kao na ikebanu, nužno zlo koje smo, eto, morali institucionalno da ustoličimo jer je to od nas – kao potvrdu demokratije – zahtevala Evropska unija.
Sve se poprilično zaoštrilo otkako je Saša Janković povodom „vandalske akcije” otkrio transkripte razgovora u kojima policijska službenica kaže da je naređenje da se građani obrate komunalnoj policiji stiglo „iz vrha policije”. Tako je posredno potvrđeno ono što se javno priča po kućama, na ulici, po restoranima ili kancelarijama: da je Savamala sprovedena u koordinisanoj akciji između državnih i nedržavnih subjekata.
Premijera sigurno nije iznenadilo što su se sve političke stranke okupile u zahtevu da se hitno sazna istina i kazne odgovorni. Iako smatra da se „preteralo”, ponaša se kao da ga ne dodiruju optužbe opozicije o „državnom kriminalu” ili da je on „abolirao huligane”.
Biće da je ponovo potcenio snagu javnog mnjenja i spremnost manjeg dela medija da ne odustanu od svakodnevnih pitanja. Organizovan je i prvi protest. „Njihove laži smrde i zato im dajemo toalet papir”, kažu organizatori, koji su rolnama gađali Skupštinu grada. Traže se ostavke.
Kako vlast koja se povremeno žali da je tamo neko ruši može da izbegava da se oglasi na rušenje nečije imovine? Makar i bespravno podignute. Toga barem u Srbiji ima napretek. Kada će shvatiti da ovakve stvari, a ne novinarski komentari, destabilizuju državu.
Nije ovo prilika za „promociju nekih”, kako reče premijer. Ovo je prilika za promociju države i njenih institucija. Prilika kakvih je sve manje. Onaj ko je porušio objekte u Hercegovačkoj urušio je državu, posebno pravnu državu kakvu vlast, ponavlja, želi da gradi. Umesto da brani državu prava i zakona, vlast običnom svetu koji očekuje odgovore nudi uvredljivo neubedljiva objašnjenja.
Višednevno ignorisanje zahteva da se afera ispita jeste čista bahatost koja ne obećava ništa dobro. Ni vlastima, ni nama. Institucije sistema dužne su da građane zaštite od siledžija, ko god da ih je uposlio.
Ako se ne pokaže odlučna „politička volja”, ako se sve ne ispita do kraja – i po cenu da vlasti barem ostavkom žrtvuju nekog od „mangupa” iz svojih redova – teško da će me iko razuveriti da je po Savamali vršljala podzemna bratija koju obično nazivamo „spregom vlasti i organizovanog kriminala”.
A moguće da opasno grešim. Zašto isključiti mogućnost da je operaciju „Savamala” smislila neka mračna strana sila koja, uz pomoć angažovanih domaćih plaćenika i uz logističku podršku mehanizovanog oruđa, pokušava da diskredituje i destabilizuje čitavu vertikalu srpske politike – preko opštine i grada do republike.

Banjalučki protesti – ko protiv koga
Da li ste za izdaju, a protiv korupcije, ili ste protiv izdaje, a za korupciju? – to je na izvestan način dilema pred koju su svoje građane stavile podeljene i suprotstavljene političke elite u Republici Srpskoj.
Radi se o dva protestna skupa zakazana istog dana u isto vreme u Banjaluci; o mitingu koji je zakazala opozicija „Savez za promene” (SZP), okupljena oko SDS-a, u Parku „Mladen Stojanović”, i o kontramitingu, koji je zakazala vladajuća koalicija, okupljena oko SNSD-a, nedaleko odatle, na Trgu Krajine.
Sve je to u stvari samo nastavak predizbornog nadmetanja iz prošle godine, koje je završeno trećom uzastopnom pobedom Dodikove ekipe na svim nivoima, sa izuzetkom srpskog mesta u zajedničkom Predsedništvu BiH, koje je pripalo Ivaniću iz PDP-a.
Iako sa poslanikom manje u Sarajevu, SDS tada pravi koaliciju sa SDA i dobija funkcije u zajedničkom parlamentu i Savetu ministara BiH. Već kada je na konstitutivnoj sednici nove „vlade”, bošnjački „premijer” Denis Zvizdić najavio novu turu prenošenja ministarstava iz Banjaluke u Sarajevo, videlo se da će cena dila biti visoka. A Dodik, koji je bio zaustavio proces otimanja nadležnosti i nametanja zakona i borio se za vraćanje na izvorni „Dejton”, nazvao je to izdajom republike. Kao odgovor, TV BN SDS-a nastavila je sa optužbama vlasti i posebno Dodika, za korupciju, bez obzira na to što ih je sudska istraga baš sve otklonila. U isto vreme poslanici SDS-a, kao manjina u Skupštini RS, najavili su prelazak na metode vanparlamentarne borbe, to jest izlazak na ulicu.
Tako je, evo, došlo i do zakazivanja protesta, zbog korupcije, i kontraprotesta, zbog izdaje.
Zbog protestne istovetnosti, istovremenosti i blizine, oni se nameću kao jedinstven događaj, koji onda deluje kontroverzno. Narod je valjda i protiv izdaje i protiv korupcije jer su oboje društveno zlo. Teško je naći nekoga ko odobrava izdaju, a protiv je korupcije i, obratno. Uostalom, izdaja je najgori oblik korupcije, jer niko nije izdajnik tek tako, „iz sporta”, nego radi komada vlasti, novca i raznoraznih privilegija. Korupcija je pak kao podrivanje nacionalne ekonomije jedan od oblika izdaje. A opet, po nekim procenama, Zapad je u BiH više investirao u korumpiranje uticajnih i perspektivnih kadrova nego u oporavak privrede u oba entiteta.
Postavlja se pitanje zašto je opozicija zakazala protestni skup baš sada. Nije razlog samo što je proleće postalo globalna sezona prevrata nego i što joj predstojeći jesenji lokalni izbori ne obećavaju mnogo glasova. Biračko telo u RS nije manje osetljivo na izdaju nego na „korupciju”, a „međunarodni” promotori jedinstvene BiH i sponzori borbe protiv samostalne RS i neposlušnog Dodika neće oprostiti i drugi izborni neuspeh SPZ i potražiće nove igrače. Dakle, za opoziciju je sad il’ nikad, iako joj, sem zaista hronično teške socijalno-ekonomske situacije, ništa drugo ne ide naruku.
Najnoviji antisrpski ispadi, kao što je bacanje u smeće cveća položenog u spomen žrtvama u Dobrovoljačkoj, koje su izveli sarajevski komunalci ili provokacija koju je na otvaranju Ferhadije izveo Davutoglu, više jačaju nacionalnopatriotski nego socijalni revolt. I, naravno, ruše rejting političara sklonih većoj saradnji sa Sarajevom.
Kakav može da bude ishod? Da li će se sve završiti bez incidenata, naknadnim brojanjem koji skup je bio posećeniji ? Da li će doći do sukoba učesnika dva skupa i masovnih nereda? Da li će organizatori u poslednji čas otkazati oba mitinga radi brige za bezbednost građana? Iako prvi ishod izgleda najrealniji, u RS se ništa ne događa izvan „međunarodnog” konteksta. Predsednik Dodik je otvoreno ukazao na britansku vezu, koja, opet indirektno, upućuje na supersilu, a premijer Vučić na obaveštajne podatke o ubacivanju podstrekača preko Srbije. Dodamo li tome događanja naroda u Crnoj Gori, Makedoniji, pa i Hrvatskoj, velika gužva u Srpskoj mogla bi dati izgovor već dugo pritajenom OHR-u da uvede vanredno stanje i prinudnu upravu i tako dokrajči remetilački entitet, zajedno s njegovim demokratski izabranim rukovodstvom.
Ako bi sukob među Srbima u Srpskoj bio nedovoljan za takav isplanirani ishod, gužva se uvek može povećati uključivanjem za to raspoloženih komšija iz drugog entiteta. Dok su Bakir Izetbegović i ostali delegati iz Sarajeva sa zadovoljstvom seirili kako Ahmed Davutoglu drsko provocira domaćine na otvaranju Ferhadije u Banjaluci, Forum bošnjačkih intelektualaca bio je mnogo eksplicitniji. Akademik Ibrahim Bušatlija je doslovce rekao: „Ako RS ne možemo pravno ukinuti, možemo je fizički likvidirati. Mi tu silu imamo, a Srbi je nemaju i zato se od nas ne mogu odbraniti. Mogu zvati koga hoće u pomoć, ali malo ko će im priteći. Nama hoće, uvek pristignu Asirci, Al Kaida i ostali.”
Iako najmanje verovatan, najlogičniji ishod bi bio da se učesnici skupova iz parka i sa trga udruže dva u jedan „protiv izdaje i korupcije”. Zašto najmanje verovatan? Zato što dva spontana okupljanja naroda organizuju dva konkurentska politička bloka, a visoki predstavnik Incko je samo protiv korupcije. Izdaja mu je dobrodošla kao doprinos jedinstvenoj i funkcionalnoj BiH.
Profesor univerziteta

Šlag u lice
Ko je kriv za to što su primitivni sadržaji popularni, a emisije i razgovori sa (i o) pametnim ljudima, sa obrazovanjem i učinkom, tavore na dnu liste gledanosti?
Da li su stasale generacije gledalaca vaspitavanih na turbo-folk kulturi koje okreću leđa kvalitetnim programima ili je krivica na televizijama koje promovišu sopstveni neukus, dajući mu dobre termine i svu moguću logističku podršku?
Da li su televizijski autori zaboravili da studiozno osmišljene emisije ne mogu biti dosadne, svedene na beskrajne razgovore oči u oči uz, po pravilu, lošu scenografiju i sa još gorim osvetljenjem i režijom?
Naime, u ovoj su zemlji gledaoci voleli Kino oko, Petkom u 22, Dvogled  Maksimetar, Karavan, Šou Sedmorice mladih, Bolji život, Sagu o Forsajtima... mnogo godina pre latinoameričkih, turskih i indijskih serija...
Ako su devedesete godine prošlog veka u našoj zemlji ispunile zadatak u anesteziranju ljudi, i to činile sa  kaleidoskopom koloritnih ličnosti, banalnih sadržaja i još banalnije muzike, koja se, nažalost, održala do danas, šta će nam tek doneti tabloidizacija medija?
Pre nekoliko nedelja pisali smo o morbidnoj fascinaciji smrću naših poznatih glumaca, neprimerenim kadrovima snimljenim na sahranama, koji nisu odavali poštovanje preminulima i tuzi porodica i prijatelja, nego su na senzacionalistički način tragali za snimkom bola, posebno onih kod prijatelja i kolega koji su poznati javnosti.
U tome su još dalje otišle brojne dnevne novine za koje pre toga nismo ni primećivali koliko su tabloidne, a u televizijskim  rubrikama „listamo  štampu” senzacionalistički naslovi su dobijali vetar u leđa.
U međuvremenu je sve postalo još gore i kao da su događaji iz prošlog meseca bili vežba da se sa većom silinom i bezosećajnošću izveštava sa četrdesetodnevnih pomena Draganu Nikoliću i Marinku Madžgalju i o ubistvu Jelene Marjanović, o bolesti Velimira Bate Živojinovića i nesrećnom padu Nede Arnerić.
Paparaco snimatelji i novinari kakve smo doskoro samo gledali u filmovima činili su nam se kao holivudsko preterivanje, a sada kao hijene po Beogradu obilaze mesto zločina i bolnice, raspituju se kod članova porodica, kod prijatelja, kod „anonimnih izvora” iz policije ili zdravstvenih ustanova.
Pravilo je: ako nema novih vesti, upotrebi ono što imaš – maštu – i izmisli sopstvenu verziju tuđe nesreće, a urednik će već dati naslov koji će „vrištati” sa novinskog kioska, sa portala na internetu ili će biti pročitan u nekom televizijskom jutarnjem programu.
Kako sad, sa aspekta televizijske zabave, izgledaju bezazleno i smešno turbo-folk iz devedesetih, pejdžeri i zlatni lanci, trenerke i melodije kao sa talasa Radio Teherana... Za sve to vreme junaci rijaliti programa se tuku, čupaju za kosu, polivaju sokovima, izgovaraju najstrašnije psovke, skidaju odeću ili imaju seks pred kamerama.
Na Pinkovoj „Farmi” su imali zadatak da jedni drugima zarivaju lice u tanjir pun šlaga, a voditeljka je to pratila očima sudije i komandovala „moraš razmazati sav šlag, ne sme ništa da ostane”. I Vesna Zmijanac je dobila šlag u lice!
I u tome je razlika. Verovatno se devedesetih godina folk-zvezdi to ne bi desilo!

Sanja Vučić peva u finalu pod brojem 15
Finale 61. „Pesme Evrovizije” biće održano večeras od 21 sat u „Globen” areni u Stokholmu, uz direktan prenos na Prvom programu RTS-a i njihovom satelitskom programu. Za najbolju pesmu Starog kontinenta nadmetaće se predstavnici 26 zemalja, među kojima je i Srbija.



Džastin Timberlejk – specijalni gost u finalu

Džastin Timberlejk, jedan od najpopularnijih pevača u svetu trenutno, nastupiće večeras u finalu 61. „Evrosonga” u Stokholmu. Tom prilikom će izvesti novi singl „Can’t Stop The Feeling” koji se nalazi na saundtraku za novi animirani film „Trolovi” koji u srpske bioskope stiže 3. novembra.Timberlejk je novi singl predstavio protekle sedmice i već zauzeo prvo mesto na američkoj „Ajtjuns” listi, a prvo javno izvođenje imaće večeras u „Globen” areni u Švedskoj.

Naša predstavnica Sanja Vučić nastupiće sa pratećim vokalima Lenom Kuzmanović, Dunjom Vujadinović, Jelenom Đurić i Ivom Pletikosić, pod rednim brojem 15.
One će još jednom otpevati pesmu „Shelter/Goodbye”, za koju je tekst i kompoziciju napisala Ivana Peters iz grupe „Negativ”, a scenski nastup biće dopunjen plesom baletskog igrača Miloša Isailovića.
Finale će početi još jednom scenskom tačkom domaćina, a nastup finalista otvoriće predstavnica Belgije Laura Tesoro sa pesmom „What’s The Pressure”. Posle nje nastupiće takmičari iz Češke, Holandije, Azerbejdžana, Mađarske, Italije, Izraela, Bugarske, Švedske, Nemačke, Francuske, Poljske, Australije (koja drugi put učestvuje na ovom evropskom muzičkom takmičenju) i Kipra.
Posle nastupa naše Sanje Vučić na scenu će izaći predstavnici Litvanije pa Hrvatske, a onda i pevač iz Rusije Sergej Lazarev koji će izvesti pesmu „You Are The Only One”, uz spektakularan 3D hologramski nastup koji je prikazao još u prvom polufinalu.
Prema prognozama kladionica Rus još uvek važi za favorita za pobedu, a prati ga Ukrajinka Džamala koja izvodi pesmu „1944”. Između nastupa ovo dvoje pevača predstaviće se predstavnici Španije i Letonije, a posle Ukrajinke i takmičari iz Malte, Gruzije, Austrije, Velike Britanije i Jermenije.
Najbolju pesmu biraju stručni žiri i publika iz 43 zemlje učesnice ovogodišnjeg „Evrosonga”. Podsetimo, način glasanja od ove godine je izmenjen u odnosu na dosadašnji sistem: stručni žiri i gledaoci iz svake zemlje dodeljuju odvojen skup poena od 1 do 8, odnosno 10 i 12.
Nakon što gledaoci glasaju putem telefona, slanjem es-em-es poruka ili koristeći zvaničnu aplikaciju „Evrovizije”, prezenteri iz 42 zemlje učesnice uključiće se u program kao i do sada i saopštavati poene samo profesionalnog petočlanog žirija. 
Nakon saopštavanja rezultata žirija, glasovi publike biće iskombinovani i svaka pesma će dobiti određeni skor. Za našu kandidatkinju će moći da glasa i dijaspora na čije glasove računa srpska delegacija u Stokholmu.
Posle plasmana u finale, Sanja Vučić je na konferenciji za novinare zahvalila svima koji su glasali za nju:
„Hvala vam iz dubine srca, mnogo ste me usrećili. Hvala što ste verovali i glasali za mene. Ovo sam sve uradila za vas i moju zemlju”, poručila je srpska pevačica posle prvog nastupa i dodala da u finale ide rasterećena i da nastup neće menjati.

Šale na račun najboljih neprijatelja
U čemu je razlika između Finaca i Šveđana? U tome što Šveđani imaju dobre komšije. Ovako se Finci šale na račun svojih suseda, pokazujući ujedno da komšijska zadirkivanja ne trpe političku korektnost. Glavni akteri viceva nisu samo plavuše, policajci, političari i druge javne ličnosti, nego i pripadnici pojedinih nacija ili verskih grupa.
Balkanskim narodima dobro su poznate dosetke na račun prvih komšija, ali one nisu strane ni ostatku Evrope. Da mesta za šalu na Starom kontinentu i dalje ima, uprkos tome što se suočava sa migrantskom krizom, suspenzijom šengenskog sporazuma, pretnjom urušavanja Evropske unije i drugim krupnim problemima, pokazuje knjiga Francuza Romana Signoverta (29), koji je sumirao pošalice među susedima, uglavnom zasnovane na stereotipima. Zbirci od 345 šala doprineli su i čitaoci autorovog bloga pod nazivom „Evropa nije mrtva”, ali i njegovo iskustvo studiranja i života u nekoliko različitih država (Španija, Nemačka, Belgija). Ismevanje naših najboljih neprijatelja, kako sam opisuje objavljene viceve, deo je evropske tradicije. Iako su neke od šala prilično grube, smatra da u suštini svakako nisu zlonamerne.
Meta poljskih pošalica najčešće su Nemci, pa se tako u Poljskoj kaže da su nemački fudbaleri kao nemačka hrana – dobri su samo ako su uvezeni iz Poljske.
Kada Danci pitaju koja je najbolja stvar koja je iz Švedske došla u njihovu zemlju, odgovor je – prazan trajekt.
Makedonci se šale na račun grčke muškosti što ilustruje dijalog između para grčkih supružnika. „Kad bi znala da čistiš i kuvaš, ne bi nam bila neophodna kućna pomoćnica”, kaže Grk supruzi, na šta mu ona odgovara: „Da si ti dobar ljubavnik, ne bi mi trebao Makedonac.” Ili vic u kojem policajac opomene Grka, jer je parkirao auto ispred skupštine u Atini. „Ne možeš ovde da parkiraš, tu rade naši političari”, upozorava čuvar zakona. „U redu je, ima ugrađen alarm”, odgovara mu Grk.
Glavni junaci belgijskih šala su, naravno, Holanđani, odnosno njihova škrtost. Tako vic kaže da holandski recepti počinju sa „pozajmiš šest jaja, 200 grama brašna, pola litra mleka...” Ili onaj u kojem muž Holanđanin kaže supruzi da obuče kaput, posle čega ona pita: „Što? Izlazimo li napolje?”, a muž onda odgovara „Ja izlazim, ali ću smanjiti grejanje pre nego što krenem.” Ali ni stanovnici zemlje lala i vetrenjača ne ostaju dužni, pa ismevaju inteligenciju Belgijanaca: Zašto Belgijanci imaju pomfrit, a Arapi naftu? Zato što su Belgijanci prvi birali. Ili: šta majka Belgijanka uradi kada je kupka za bebu previše vruća? Stavi rukavice na ruke.
Britanci se međusobno zadirkuju, pa kad Englez, Škot i Irac planiraju žurku, Englez kaže: „Ja ću doneti šest krigli piva.” A Irac nastavlja: „Ja ću doneti šest krigli ’ginisa’”, dok škrti Škot kaže: „Ja ću povesti šest prijatelja.”
Slovaci o Česima pričaju: „Šta je Česima potrebno da bi bili srećni? Ne mnogo, sve dok drugi imaju manje od njih.”
Švajcarci govore o Austrijancima: „Zašto je Austrijska zastava crveno-belo-crveno? Da je ne bi okrenuli naopako kad je postavljaju.”
Jedino Italijani, primetio je autor ove zbirke, vole da se šale i na svoj račun, pa otuda savetuju da nikada ne treba pričati sa italijanskim vozačem autobusa, jer mu za to trebaju ruke. Ili objašnjenje zbog čega je Isus Italijan: „Samo italijanski sin bi do 30. godine živeo sa majkom. Samo Italijan misli da mu je majka devica. Samo majka iz Italije može da misli da joj je sin Bog.”
Kako Slovenci menjaju brzine?
* Kako se Bosanac udavio kinder jajetom? Pojeo žumance.
* Zašto Bosanac ne može da dobije moždani udar? To bi bio udarac u prazno.
* Ulazi Piroćanac u autobus i pita vozača da li se plaća za ruže. Ne, odgovara mu vozač. „Ružo, ulazi”, vikne Piroćanac ženi.
* Kako Slovenci menjaju brzine? Prva, druga, granica!
* Kako se Crnogorac udvara devojci:
– Vidiš li ti devojko onaj cvet tamo?
– Vidim.
– Pa idi ga uberi, za tebe je.

Uhvaćena dva tigra koji su pobegli iz azila u Holandiji
AMSTERDAM - Dva bengalska tigra, koji su jutros pobegli iz azila za velike mačke u blizini malog sela na severu Holandije, uhvaćeni su posle nekoliko sati provedenih na slobodi, javlja Rojters.
Policija i veterinari uspeli su da ih uspavaju sedativima i vrate ih u azil.
Stanovnicima sela Olderberkop, kojih ima oko 1.500, prethodno je rečeno da ostanu u kućama dok su tigrovi, po imenu Radža i Dehli, na slobodi.
Tokom lova na odbegle životinje niko nije bio u opasnosti, rekla je Gejsje van Bentum, portparolka azila Felida u kojem su držani Radža i Dehli, dodavši da tigrovi nisu ni izašli sa poseda azila nakon što su pobegli iz ograđenog prostora.
Tigrovi su pronađeni uz pomoć psa tragača, a veterinari sada proveravaju da li su u dubokom snu, objavio je zvaničnik lokalne policije Jan Grafstra na Tviteru pre nego što je potvrđeno su tigrovi vraćeni u azil.
Izgleda da su tigrovi pobegli iz ograđenog prostora azila tako što su prošli kroz kapiju koja je slučajno ostala otvorena, navodi Rojters.
Dva tigra su spasena iz zoološkog vrata u Nemačkoj gde nisu bili adekvatno hranjeni.
Centar za velike mačke u holandskom selu pruža utočište i negu životinjama iz cirkusa i zooloških vrtova, a radi i na njihovom prebacivanju u veća skloništa na jugu Afrike.
U azilu Felida se, kako se navodi na sajtu tog centra, nalazi ukupno osam tigrova, dva lava, jedan crni jaguar i jedan leopard, prenosi Tanjug.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Vlada SAD traži od škola da obezbede prava transrodnim učenicima
VAŠINGTON – Američka vlada je obavestila američke javne škole da transrodnim učenicima moraju da omoguće korišćenje toaleta koje žele, ili za žene ili za muškarce, što je izazvalo ljutnju republikanaca.
Konzervativci su se usprotivili tim smernicama za škole koje nisu obavezujuće, ali su izazvale najnoviji spor u raspravi o pravima homoseksualaca i transrodnih osoba u Americi, prenose agencije.
Državni tužilac Teksasa Ken Pakston rekao da se taj nalog mora osporiti, poručivši predsedniku Baraku Obami da očekuje novu pravnu bitku.
Druge države u kojima vladaju republikanci takođe su pozvale da se zanemari ta direktiva, optuživši vladu da prekoračuje svoja ovlašćenja.
Guverner Severne Karoline Pat Mekrori pozvao je savezne sudove i američki Kongres da se umešaju, prenosi Tanjug.

Pametni premaz briše bore i podočnjake
Kada se nevidljivim filmom premaže lice, bore i kesice ispod očiju „nestaju”, a koža dobija mladalačku elastičnost. Zvuči kao naučna fantastika, ali ovo čudo je već isprobano na 170 dobrovoljaca i niko nije imao alergijske reakcije ni druge neželjene posledice. Naučnici na Harvardu i Masačusetskom tehnološkom institutu (MIT) objavili su u časopisu „Nejčer matirijals” rezultate ispitivanja ove „druge kože”, koju su napravili od hemikalija sa dozvoljene liste Agencije za hranu i lekove FDA, objavio je „Njujork tajms”.
Otečeni podočnjaci su samo početak. Preko ovog filma može da se premaže krema za sunčanje i da se koristi bez brige da će ga znoj ili voda sprati. Pretpostavka je da može da se koristi u slučajevima ekcema, psorijaze i drugih kožnih bolesti tako što se suva, bolna mesta premažu ovim premazom koji vlaži i smiruje. Efekat je privremen, a premaz može da se ukloni tečnošću koja rastvara polimere.
Hemikalije su siloksani – u osnovnom obliku jedan atom kiseonika i dva atoma silicijuma – koji formiraju polimere, duge lance. Naučnici su napravili veliku kolekciju tako što su, modifikujući molekularne osobine, dobili one sa poželjnim svojstvima.
Istraživanje je finansirala mala privatna biotehnološka kompanija „Living pruf” iz Masačusetsa, a proizvod pravi druga mala kompanija „Olivo laboratorije”, koja je i vlasnik patenta.
Naučnici još ne znaju kada će imati dovoljno podataka da bi predali proizvod Agenciji za hranu i lekove radi dobijanja dozvole za plasman na tržište.
„Njujork tajms” je pozvao za komentar naučnicu srpskog porekla Gordanu Vunjak-Novaković, profesorku biomedicinskog inženjeringa na univerzitetu Kolumbija.
„To je sjajno. Oni su napravili pametan biomaterijal koji ima osobine mlade i zdrave kože. Sada mogu da ga koriste kao neki flaster preko stare kože”, rekla je profesorka Vunjak, koja nije učestvovala u istraživanju.
Ideja o drugoj koži rodila se pre više od deset godina kada se dr Roksu Andersonu, profesoru dermatologije na Harvardu, obratila kompanija „Living pruf” za pomoć oko polimera za kosu. On ih je pitao zašto ne pokušaju da naprave polimer i za kožu. Morala bi da bude nevidljiva, da omogućava prvoj koži da diše, da bude dovoljno elastična i traje duže od jednog dana.
Kada su usavršili premaz, prvo su ga testirali na kesastim podočnjacima koji muče mnoge sredovečne i starije ljude i na suvoj koži nogu. Rezultati su bili odlični. Izdržljivost proizvoda testirana je na dobrovoljcima koji su ga nosili dok su se znojili, plivali i šetali po kiši.
Druge važne primene su kod ekcema, suve kože i za zadržavanje lekova kao što su kortizonske kreme (kada se namažu 90 odsto obično završi na jastučnici ili odeći).

Stjepanović brani tron na 200 i 400 slobodno
Bio je apsolutni hit na Evropskom prvenstvu u Berlinu. Dva zlata na dva različita načina. Ubedljiv trijumf na 400 slobodno, pobeda u foto finišu na upola kraćoj deonici. Plivačka Evropa upoznala je u punom sjaju Velimira Stjepanovića. Tada 21-godišnji plivač stavio je Srbiju među deset najuspešnijih učesnika kontinentalnog šampionata.
Dve godine kasnije u Londonu Stjepanović želi da potvrdi status jednog od najboljih. Treći put učestvuje na Evropskom šampionatu u seniorskoj konkurenciji.
– Svako takmičenje donosi posebna sećanja i uspomena. Debrecin pamtim jer mi je bilo prvo i stigao sam do finala na 200 delfin. Berlin je naravno za sada najlepša priča u mojoj karijeri. Ovo – za sada – kažem jer imam velike ambicije već u ovoj olimpijskoj godini – kaže Partizanov as.
Početak 2016. je bio odličan. Na mitingu u Luksemburgu krajem januara isplivao je kvalitetna vremena na 100 (48,50), 200 (1:46,10) i 400 m slobodno (3:48,37), koja ga i sada drže u samom vrhu kontinentalnih lista.
– Moj tim u kojem su trener Kris Tajdi i fizioterapeut Marko Bukvić je veoma zadovoljan onim što smo do sada uradili. To se odrazilo na rezultate posebno u Luksemburgu. Očekujem da u tom ritmu nastavimo. Najvažnija stvar je da sam popravio 100 slobodno, što je pokazatelj da brzinski napredujem – ističe Stjepanović.
Na svakom takmičenju na kojem se pojavi najbolji srpski plivač ima visoke ciljeve:
– Moram dobro da rasporedim snagu i da od kvalifikacija plivam na visokom nivou. Korak po korak. Nadam se nekom finalu, a onda je sve otvoreno. Iskreno biće mi važniji rezultati od plasmana. Međutim, sve je to povezano. Dobar rezultat donosi dobar plasman. Olimpijski akvatik centar je za mene mesto lepih uspomena. Ovde sam bio šesti na 200 delfin na Igrama 2012. Bio je to ogroman uspeh za jednog 19-godišnjaka. Motivisan sam da to ponovim.
Velimir Stejapnović je svestan da ga sada svi gledaju drugim očima posle uspeha u Nemačkoj:
– Iskreno ne razmišljam o tome šta je bilo. Rado se sećam Berlina, ali ne postoji nikakav pritisak zbog toga što branim dva zlata. Uvek samo gledam napred i znam da mogu da se izborim sa svim izazovima.
Sve rivale naš reprezentativac odlično poznaje. Najveća pretnja dolazi od domaćeg asa Džejmsa Gaja.
– Olimpijska je godina, videćemo kako je ko tempirao formu. Ulazne liste pokazuju da će konkurencija biti odlična. U mojim udarnim disciplinama na 200 i 400 slobodno najbolju startnu poziciju ima Džejms Gaj. Svetski je prvak, a i ove godine ima ubedljivo najbolja vremena. Na 400 slobodno njemu uz rame je Italijan Deti, dok na 200 prete Holanđanin Feršuren, Britanac Renvik i Francuz Potejn. Uvek je moguće i neko iznenađenje.
Evropsko prvenstvo je važno, ali je ipak samo uvertira u Olimpijski igre u Riju.
– Ovo može da se nazove generalnom probom za Brazil. Eventualni dobri rezultati vetar su u leđa za najvažniji događaj u karijeri svakog sportiste – zaključio je Stjepanović.
Bez Anjela i Bidermana
Na Evropskom prvenstvu neće učestvovati svetski rekorder na 200 slobodno Nemac Pol Biderman ni olimpijski šampion Janik Anjel.
– Ni jedan ni drugi nisu blistali u dosadašnjem delu sezonu. Ne znam o čemu razmišljaju, da li žele da se posvete samo pripremama za Rio, mada Anjel nije ni prošao na prvenstvu Francuske, koje je bilo izborno za Olimpijske igre. Oni znaju šta je najbolje za njih. Znam da će i ovako konkurencija u Londonu biti odlična – kaže Stjepanović.U „top 10” u sve tri discipline
Stjepanović ima odličnu startnu poziciju pred početak šampionata. U sve tri discipline (100, 200 i 400 m slobodno) ima vreme koje je među deset najboljih. Na 200 slobodno sa 1:46,10 ima treći rezultat, na 100 i 400 zauzima devetu poziciju. „Stotku” je plivao 48,50 sekundi, a 400 za 3:47,75 minuta. Na 200 (1:45,10) i 400 m(3:43,75) najbolji je Džejms Gaj, a na 100 m slobodno Italijan Luka Doto (47,96).

U Olimpijskom timu Srbije u Riju do sada 77 sportista
Do kraja maja razrešiće se mnoge dileme vezane za prognoziranje ukupnog broja sportista koji će činiti olimpijski tim Srbije na Letnjim Olimpijskim igrama u Rio de Žaneiru.
Trenutno, posle 8.174 boda Mihaila Dudaša u desetoboju, 77 naših sportista u 11 sportova obezbedilo je nastup u Riju.
Naši sportovi koji su zasad ispunili olimpijske kvote i norme za Rio 2016. su: atletika (10), kajak (10), streljaštvo (9), plivanje (3), rvanje (3), vaterpolisti (13), košarkašice (12), odbojkašice (12), veslanje (2) i tekvondo (2) i biciklizam (1).
Maj je, ponovimo, udarni mesec u većini sportova kada su u pitanju kvalifikaciona takmičenja i lov na olimpijske kvote i norme, kao i za objavljivanje konačnih rang-lista u nekim sportovima u kojima se preko njih stiče status olimpijca. Ovih dana Međunarodna stonoteniska federacija (ITTF), koja je veoma zakomplikovala sistem kvalifikacija, trebalo bi da objavi konačnu listu učesnika Igara u Riju i da potvrdi da je Aleksandar Karakašević 28. mestom na olimpijskoj listi, obezbedio peto učešće na olimpijskim igrama.
Stoni tenis bi tako postao naš 12 sport koji će imati predstavnika u Riju, a broj stonotenisera mogao bi i da se poveća, jer Anamarija Erdelji ima status prve rezerve kada je u pitanju 24 igračice koje su preko evropskih kvalifikacija dobile olimpijsku „vizu”. Erdeljijeva je i treća rezerva, a Gabriela Feher četvrta, ako neka od ukupno 86 učesnica olimpijskog turnira iz svetskih kvalifikacija odustane…
Promociju iz statusa olimpijskog kandidata u učesnika olimpijskih igara na osnovu rang-lista očekuju naša reprezentativka u planinskom biciklizmu Jovana Crnogorac, koja je u petak trijumfovala u Belgiji (rang-lista nacija se objavljuje 24. maja), kao i i džudista Aleksandar Kukolj, koji čvrsto drži 13 poziciju u kategoriji do 90 kg (rang-lista se objavljuje 30. maja). Džudo će biti naš 13. sport u Riju.
Njih troje su praktično obezbedili olimpijske pasoše, a do njih na kvalifikacionim regatama naredne nedelje pokušaće da dođu kajakaši i veslači.
Kajak već ima 10 kvalifikovanih takmičara, a šansu da im se pridruže na kvalifikacionoj regati u Duisburgu (17-20. maj) imaju Kristina Bedeč (K-1 500 m) i Strahinja Mladežić (C-1 1.000 m). Budući da zasad samo dvojac s kormilarom ima obezbeđen nastup u Riju Veslački savez Srbije na Kvalifikacionu regatu u Lucern (22-24. maj šalje pet posada: dubl skul Marko Marjanović, Andrija Šljukić; četverac bez kormilara Zoran Rajić, Dušan Bogičević, Veselin Savić, Radoje Đerić; četverac bez kormilara za lake veslače Marko Jošić, Filip Prodanović, Nikola Cvijetić, Miloš Stanojević; dvojac bez kormilara Jovana Arsić, Ivana Filipović; skif Iva Obradović.
Do kraja maja, poput Mihaila Dudaša, još neko od atletičara mogao bi da ispuni olimpijsku normu, pre svih bacači koplja Tatjana Mirković i Vedran Samac, ali ni njih dvoje ni ostali ne moraju mnogo da brinu jer im rok za ostvarenje norme ističe 11. jula, dan po završetku Evropskog prvenstva u Amsterdamu.
Slično je i sa plivačima koji imaju vremena do 2. jula, ali već ovih dana u Londonu na Evropskom prvenstvu normu će pokušati da ispuni Ivan Lenđer (50 i 100 m delfin) i da postane četvrti član našeg olimpijskog plivačkog tima. Nažalost ideja da u Riju nastupimo i s štafetom mešovitim stilom jer Rus Vjačanjin, specijalista za leđni stil, nije dobio dozvolu FINA da pliva za Srbiju.
Veliki „priliv” olimpijaca u Olimpijskom komitetu Srbije očekuje se 6. juna. Posle Rolan Garosa objaviće se rang-liste na osnovu kojih će se odrediti učesnici teniskog turnira u Riju, a prema trenutnoj situaciji koja se sigurno neće drastično promeniti naš olimpijski tim biće bogatiji za šestoro tenisera i teniserki. Tenis će, ujedno, biti naš 14. sport Na Olimpijskim igrama.
Naš olimpijski tim najveću brojčanu infuziju može da očekuje 9. jula – poslednjeg dana Kvalifikacionog turnira za košarkaše koji će se igrati u Beogradu. Uspeh selekcije, koju vodi Aleksandar Đorđević dodao bi ukupnom broju naših olimpijaca još 12 sportista.
Neuspeh rukometašica, rukometaša i odbojkaša u kvalifikacijama znatno je umanjio izglede da u Riju naš tim ima više učesnika nego u Londonu 2012. kada ih je bilo 115.
Sasvim proizvoljna „računica” kazuje da bi, ako trenutnom broju od 77 olimpijaca dodamo još troje koji samo čekaju promociju, zatim šestoro tenisera i 12 košarkaša dolazimo do broja od 98 sportista. Ako bar jedan plivač još ispuni olimpijsku normu, bar dvoje atletičara, po jedna kajakaška i jedna veslačka posada naš tim bi mogao da ima između 103 i 105 sportista (u slučaju da četverac ispuni kvotu). Naravno, ovo su minimalne „želje”, tako da bi konačni sastav tima za Rio mogao da bude i brojniji. Možda ne kao u Londonu, ali sudeći po rezultatima naših sportista u ovom olimpijskom ciklusu sigurno će biti jači, s mnogo više šansi za osvajanje medalja.

Svetski prvak na Adi
Beograd je ovih dana bio domaćin otvorenog internacionalnog turnira u golfu u organizaciji Golf asocijacije Srbije i Golf kluba Beograd. Na terenimana Adi takmičio se i mladi Slovenac Jan Zupančič (1999.) iz Brežica. Jan se bavi golfom od 13. godine, za golf terene na Adi kaže da su lepi, ali dosta zahtevni. Dodaje da su tereni bili odlično pripremljeni, ali mu je problem u igri bio „send”, odnosno „bunker”. Zupančič planira dolazak u Beograd i na sledeće takmičenje a da bi bio uspešniji na treninzima će više pažnje obratiti na igru iz peska. Što se tiče njegovog trenutnog ranga u golfu aktuelni hendikep mu je 3,9. Cilj mu je da uđe u prvih 200 igrača golfa u svetu, čime bi stekao mogućnost studiranja na nekom od prestižnih američkih univerziteta.
No, ono što mladog Jana Zupančiča razlikuje od drugih igrača golfa u svetu jeste to što je on i svetski prvak i evropski prvak za 2015. godinu u džiu-džicu, u duo sistemu tog sporta, odnosno u najtežoj disciplini. Titulu svetskog prvaka osvojio je u Atini, a evropsku u Lundu u Švedskoj. Istovremeno je i prvak Slovenije u tom sportu i odličan učenik drugog razreda gimnazije u Novom Mestu.

Španovićeva pobedila svetsku šampionku
Takmičenja na otvorenom u olimpijskoj godini Ivana Španović započela je skokom od 6,95 metara u prvoj seriji i njime pobedila sve rivalke na mitingu Dijamantske lige u Šangaju, uključujući i svetsku šampionku Amerikanku Tijanu Bartoletu. Njen pobednički rezultat, a mogla je da pobedi i s 6,88 m postignutih u četvrtom i s 6,82 ostvarenih u drugom pokušaju, je novi rekord mitinga šangajskog mitinga, drugi rezultat sezone u svetu i njen najbolji start u nekoj sezoni od kada se bavi atletikom.
Prošlu sezonu 26-godišnja Španovićeva je započela u Dohi s 6,76 m i bila šesta, 2014. je, takođe u Šangaju, startovala s 6,85 m, santimetar manje od pobednice Nigerijke Okagbare, a 2013. je, podsetimo, zbog povrede započela tek 27. jula na Prvenstvu Balkana s 6,76 m i posle toga otišla u Moskvu i osvojila bronzu, prvu medalju za našu atletiku na svetskim prvenstvima na otvorenom.
Takmičenje u Šangaju rešila je, ponovimo, već prvim skokom, jer ni najveće rivalke nisu mogle da joj se približe na više od 20 santimetara. Toliko su joj se približile skokovima od 6,75 m drugoplasirana Kanađanka Kristabel Neti i trećeplasirana svetska šampionka iz Pekinga Bartoleta, koja se mnogo mučila s dolaskom na odraznu dasku. Drugo mesto pripalo je Kanađanki jer je s 6,74 imala bolji drugi skok, a istu dužinu imala je i četvrtoplasirana Nemica Zostene Mogenara.
Prema novim pravilima, koja su premijeru imala na ovogodišnjem prvenstvu sveta u Portlandu, samo njih četiri su imale pravo na šest pokušaja, ostale na tri, a naša rekorderka je propustila peti pokušaj u želji da se što više koncentriše na poslednji skok i pokuša da nadmaši sebe. Ovog puta nije uspela, možda i zato što joj od rivalki nije pretila nikakva opasnost. U poslednjem skoku preskočila je samo 6,75 m, tačno onoliko koliko su iznosili najbolji skokovi Neti i Bartolete…
– Generalno gledano Ivana nije dobro trčala. Nije se osećala komotno, bila je umorna od treninga i puta, ali odrazna noga na dasci je sjajno „radila”. Pomalo sam šokiran što je s najkraćim zaletom od svih toliko daleko skočila i potpuno dominirala takmičenjem u izuzetno jakoj konkurenciji – rekao je za „Politiku” trener Goran Obradović.
Ivana Španović je takođe bila veoma zadovoljna:
– Ovo je lep početak sezone, tim pre što nisam skakala s punim zaletom, već sa 16 koraka, dva manje nego obično. U ovoj fazi ne skačem iz punog zaleta jer još ne mogu da postignem punu brzinu. Radili smo dobro zimske treninge, posebno neke tehničke detalje i to se pokazalo dobrim...
Za sve „nedostatke” koji su bili vidljivi samo trenerskom oku Obradović je rekao da će se doterati tokom sezone da bi naša najbolja atletičarka bila spremna za podvig na Olimpijskim igrama, a to bi već moglo da se vidi 28. maja na mitingu Dijamantske lige u Judžinu, na kojem je pobedila 2014. s 6,88. To je sledeća stanici Ivane Španović na putu na Riju.
 
Tomaševićeva deveta u Šangaju
Na mitingu Dijamantske lige u Šangaju nastupila je i rekorderka Srbije u bacanju diska Dragana Tomašević, ali nije uspela da se približi željenoj daljini od 60 m na prvom takmičenju u sezoni.
Zauzela je deveto mesto s 56,81 m, uz jedna prestup i 56,61, a pobedila je Hrvatica Sandra Perković s 70,88 m, što je najbolji rezultat sezone u svetu, rekord Dijamantske lige i rekord mitinga u Šangaju.
– Posle takmičarske pauze od osam meseci početak nije bio zadovoljavajući. Imala sam mali peh, stvari su mi stigle tek veče pred nastup i nisam koncentrisana ušla u takmičenje. Idem ispočetka, da na takmičenjima dižem formu da bih bila najspremnija kada je najvažnije – rekla je Tomaševićeva.
Najbolje rezultate sezone u svetu i rekorde mitinga ostvarili su i Kenijka Fejt Kipjegon s 3:56,82 na 1.500 m, njena zemljakinja Hajvin Kijeng na 3.000 m stiplčez s 9:07,42 i Etiopljanin Miktar Edris s 12:59,96 na 5.000 m. Najbolji rezultat sezone na 110 m prepone ostvario je Jamajčanin Omar Mekleod (12,98) a najveća iznenađenja priredili su Amerikanac Ken Kendriks koji je s ličnim rekordom (5,88 m) pobedio svetskog rekordera Francuza Renoa Lavilenija (5,83 m) i Kenijac Ferguson Rotič koji je u s 1:45,68 pobedio na 800 m u finišu, u kojem je svetski rekorder Dejvid Rudiša bio tek peti.
U bacanju kugle samo dvojica takmičara prebacila su 21 m – Amerikanac Kurt Roberts (21,41) i Novozelanđanin Tom Velš (21,20) a svi ostali, uključujući Kovača, Majevskog, Vajtinga i Ričardsa, imali su slabije rezultate od 20,96 m koliko je ove sezone postigao naš reprezentativac Asmir Kolašinac.

Novak Đoković u finalu mastersa u Rimu
RIM - Novak Đoković, najbolji teniser sveta, pobedio je Japanca Keija Nišikorija  2:6, 6:4, 7:6 (7:5) u meču polufinala mastersa u Rimu i tako se plasirao u finale ovog turnira gde ga očekuje rival iz Škotske Endi Marej.
Đoković nije počeo dobro meč, Japanac lako dobija svoj servis i osvaja prvi set sa 6:2. U nastavku igre, na servis protivnika, naš teniser osvaja nekoliko vezanih brejk šansi i osvaja gem za izjednačenje 1:1(6:4).
Za jubilarnu 30. masters titulu Đoković će, kao pre sedam dana u Madridu, igrati protiv drugog igrača sveta Britanca Endija Mareja, koji je u prvom polufinalu savladao Lukasa Puja iz Francuske sa 6:2, 6:1.
U finalni duel, koji je na programu u nedelju od 17 sati, Novak će ući prilično hendikepiran, jer će sigurno biti neuporedivo umorniji od Mareja, koji je danas protiv Puja imao tek nešto ozbiljniji trening, a uz to će imati i sedam sati više za odmor. Ono što Britancu ne ide na ruku je duga serija poraza od Đokovića, koji u međusobnim duelima vodi sa 23:9.
Đoković je u meč protiv Nišikorija ušao dosta usporeno, a uz to se posle prvog gema, skidajući šljaku sa patike, snažno udario po skočnom zglobu, zbog čega je morao da interveniše lekar. Po povratku na teren Novak se otežano kretao, što je Japanc iskoristio i prvi set je dobio bez prave borbe.
U drugom setu Đoković je polako počeo da ulazi u ritam, ali nikako nije uspevao da realizuje brejk šanse. Propustio ih je čak devet zaredom, što se ne pamti, a onda su ga definitivno razbudili glavni sudija Mohamed Lajani i protivnik.
Sudija mu je dao opomenu zbog toga što je posle aut servisa Nišikorija neoprezno snažno udario lopticu i malo je nedostajalo da pogodi dečaka koji sakuplja loptice. Novaku se to nije dopalo, a dodatno ga je razljutio protivnik koji je potom pitao arbitra ima li prvi ili drugi servis.
Možete da mu date i poen, besno je rekao Novak, koji je nakon toga zaigrao sa dvostrukom energijom.
Uprkos tome što je igrao jedan od svojih boljih mečeva u karijeri, Nišikori je sve teže osvajao poene i konačno je poklekao u desetom gemu, kada je Đoković iskoristio desetu brejk šansu i uveo meč u treći set.
Na startu odlučujućeg seta Novak je napravio još jedan brejk i poveo sa 2:0. Tada se činilo da će brzo slomiti protivnika, ali Nišikori nije pao. Nastavio je fantastično da servira, a veoma hrabro je napadao svaki Đokovićev servis gem i takva igra mu je donela izjednačenje u osmom gemu.
Na kraju je odluka o pobedniku pala u taj brejku, kada je prvi igač sveta potpuno dominirao, uprkos tome što je izgubio prvi poen u kome je servirao. Poveo je sa 6:3, Nišikori je sa dva izvanredna servisa spasio dve meč lopte, ali ne i treću na Novakov servis.
Đokoviću je to sedmo finale Rima, a sura će pokušati da stigne do pete titule, javlja Fonet.

Mari prvi finalista u Rimu
Endi Mari je ubedljivo, bez izgubljenog seta, stigao do finala masters turnira u Rimu. Sa 6:2, 6:1, protiv mladog Francuza Luke Puja, za svega sat vremena, obezbedio je da drugu nedelju za redom igra za trofej na šljaci. Koliko je njegov mladi rival imao sreće na putu do najvećeg uspeha i najvišeg plasmana u karijeri (ušao u žreb uprkos porazu u kvalifikacija, bio slobodan u prvom kolu, do polufinala stigao predajom Monaka), toliko je i Škot imao otvoren prostor do današnjeg finala. Osim 12. nosioca Gofana, za rivale je imao Kukuškina, Šardija i ovog neiskusnog Francuza, dok je Vavrinka neočekivano ispao iz njegove polovine žreba.
Ovog puta je prvi nosilac i četvorostruki šampion Rima Novak Đoković imao znatno teži žreb, sa Rafaelom Nadalom u četvrtfinalu i Keijem Nišikorijem u polufinalu. Velika preživljavanja u 49. derbiju sa španskim matadorom (7:5, 7:6) mnogo su više istrošila našeg asa, kome i ovaj termin polufinala ostavlja daleko manje vremena do finala nego Mariju. I sam je to istakao:
– Sačuvao sam živce u ključnim trenucima, iako sam oba seta počeo vrlo nervozno. Iako je pobeda maksimalna, osećam se kao da smo igrali pet setova. Imao sam i sreće u važnim trenucima, ali uspeo sam da ga izbacim iz sigurne zone, nisam mu dozvolio da svaki put može da odigra barem sličan udarac. Mislim da je igrao veoma dobro, trudio se da bude agresivan, da ulazi u teren. Na kraju, izgleda da sam ja imao više sreće.
Velika pobeda posle zaostatka u oba seta, povećanje razlike u međusobnim susretima na 26:23, kao i eliminacija jedinog rivala u trci za rekordni broj titula na masters turnirima, gde Novak vodi sa 29:28, sve će to dobrim delom nadoknaditi zamor i pritisak na najboljeg tenisera sveta, uoči daleko važnije borbe na Rolan Garosu:
– Pobeda protiv Nadala na šljaci je najveći uspeh – ujedno i najteži zadatak u našem sportu. Moram da budem zadovoljan načinom na koji sam se nosio u ključnim momentima, protiv jednog od najvećih rivala, na njegovoj omiljenoj podlozi. Ne treba da se zaboravi da je u dobroj formi. Osvojio je Monte Karlo i Barselonu, igrajući veoma dobro prethodnih nedelja. Ovaj uspeh mi daje dodatno samopouzdanje pred nastavak turnira – zaključio je naš teniser uoči polufinala sa Nišikorijem.
Na drugoj strani, Nadal je skromno i ponizno prihvatio poraz:– Srećan što sam bio deo neizvesnog meča, moram da mu čestitam, odigrao je sjajno. Odigrali smo predivan meč. Danas nisam imao sreće, ali kada neko pobeđuje toliko kao što to on čini poslednjih godina, to je veoma važno. U ključnim trenucima je pronalazio sjajne udarce. To je to! Srećan sam što sam deo ovog rivalstva. Govorićemo o tome kada završimo karijere, nadam se da to neće biti uskoro. Osećam se i srećno i nesrećno što igramo u istoj eri...

Partizan tek u nastavku do pobede
Košarkaši Partizana savladali su Konstantin 89:73 (21:15, 12:20, 26:14, 30:24) u utakmici trećeg kola Superlige Srbije.
Pred 3.000 gledalaca u dvorani Aleksandar Nikolić crno-beli su gubili na poluvremenu, ali su u nastavku zaigrali prema očekivanju i ubedljivo slavili. Najefikasniji u pobedničkoj ekipi bili su Novica Veličković sa 17 i Aleksandar Cvetković sa 13 poena, dok se kod Nišlija izdvojio Danilo Tasić sa 18 poena.
Ranije danas Mega Leks je u Čačku slavio protiv Borca 109:89, prenosi Tanjug.

Zvezda srušila Real, za trofej protiv Barselone
BERLIN  – Juniorski košarkaški tim Crvene zvezde plasirao se u finale zavrsnog turnira Evrolige, pošto je u trećoj utakmici B grupe savladalo Real Madrid sa 79:69 (20:24, 18:19, 20:13, 21:13).
Zvezdi je na ruku išao i trijumf Albe koja je u drugom meču grupe savladala Lijetuvos Ritas sa 94:86.
Najefikasniji kod crveno-belih bio je Boriša Simanić sa 19 poena, Aleksa Radanov je dodao 14, dok su Matija Radović i Aleksa Uskoković dodali po 12.
Kod Reala, najbolje partije pružili su Dino Radončić i Felipe Dos Anhos sa po 16 poena.
Zvezda će se u finalu juniorske Evrolige sastati sa španskom Barselonom u nedelju od 12.00 sati. (Tanjug)

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Zvezda ubedljiva, Voždovac bolji od Čukaričkog
SURDULICA - Fudbaleri Crvene zvezde savladali su Radnik u Surdulici 4:1 (2:1) u utakmici šestog kola plej-ofa Superlige Srbije i potvrdili osvajanje šampionske titule.
U izuzetno otvorenoj utakmici dva gola za Zvezdu postigao je Aleksandar Katai, u 30. i 45. minutu, a po jednom su se u strelce upisali Ugo Vijera u 56. i Petar Orlandić u 89. minutu. Jedini strelac za domaćina bio Miloš Deletić u 10. minutu posle velike gerške kapitena crveno-belih Aleksandra Lukovića.
Vojvodina je golovima Siniše Babića u šestom i Nikole Ašćerića u 85. minutu savladala Borac iz Čačka 2:0 i došla nadomak plasmana u Evropu, posebno nakon što je Čukarički na gostovanju Voždovcu doživeo treći uzastopni poraz, takođe 2:0. Strelci za Voždovac bili su Jovan Stojanović u 46. i Ognjen Krasić u 78. minutu, prenosi Tanjug.
Sutra od 19 sati Partizan gostuje Radničkom iz Niša.
Tabela: Crvena zvezda 48 bodova, Partizan 37, Vojvodina 36, Čukarički 36, Radnički Niš 32, Borac Čačak 29, Radnik 25, Voždovac 24. Sutra od 17 sati na programu su i utakmice šestog kola plej-auta: Jagodina - Javor, Mladost Lučani - OFK Beograd, Novi Pazar - Spartak, Rad - Metalac.

Barselona šampion Španije
Fudbaleri Barselone osvojili su titulu prvaka Španije, pošto su u poslednjem kolu prvenstva savladali Granadu sa 3:0. Kataloncima je ovo 24. šampionska titula u istoriji, a Barselonu je do nove pobede i novog trofeja vodio Luis Suarez, koji je postigao het-trik.
Urugavajac je do prvog gola došao u 22. minutu, kada je istoristio dodavanje Đordi Albe. Na 2:0 povisio je 15 minuta kasnije, a ovog puta asistent je bio Dani Avles. Svoj 40. pogodak u Primeri Suarez je postigao četiri minuta pre kraja i na taj način postao je najbolji strelac Primere, a verovatno će poneti i titulu najboljeg golgetera Evrope.
Izabranici Luisa Enrike sezonu su završili sa 91 bodom, jednim više od drugoplasiranog Reala, a ovo je druga titula za Barselonu otkako je sa klupe predvodi bivši igrač.
Trijumf je ostvario i Real Madrid, pošto je sa 2:0 pobedio Deportivo. Dvostruki strelac bio je Kristijano Ronaldo u sedmom i 25. minutu. Razvoj situacije u Granadi nije išao na ruku fubalerima koje predvodi Zinedin Zidan, pa su tako finalisti Lige šampiona morali da se zadovolje drugim mestom.

Zvezda u Surdulici
Fudbaleri Crvene zvezde igraće večeras kao gost protiv Radnika u 36. kolu domaćeg šampionata (19 č). Utakmica nema rezultatski značaj ni za jedan tim pošto su „crveno-beli” osvojili šampionsku titulu, a ekipa iz Surdulice nema šanse da se plasira u evropska takmičenja.
Zvezda je u prošlom kolu igrala sa drugim timom i izgubila od Vojvodine (3:1), dok Radnik vezao tri poraza (Radnički, Partizan, Borac).
– Po mom mišljenju Radnik je najprijatnije iznenađenje ovogodišnjeg prvenstva. Plasirali su se u plej-of i do pre dva, tri kola su imali šansu da se bore za mesto koje vodi u Evropu. Nisu u tome uspeli, ali su ekipa koja ima dobar rezultat i zna da igra fudbal. Neće nam biti lako, posebno zato što smo mi veliki izazov za sve protivnike. Iako smo obezbedili prvo mesto maksimalno se pripremamo kako bismo ovu utakmicu rešili u svoju korist – kaže trener Miodrag Božović.
On dodaje da će i na ovom meču ukazati šansu igračima koji su imali manju minutažu.
– Imamo nekoliko povređenih igrača koji neće igrati. Već za utakmicu sa Borcem će svi biti spremni. Pružićemo šansu svim igračima, a posebno onima koji su imali manju minutažu. Na kraju prvenstva ćemo napraviti spisak ko treba da ide, a ko ostaje na „Marakani”. Onim igračima kod kojih imamo dilemu ovo biti prilika da pokažu da zaslužuju mesto u timu i sledeće sezone.
Na utakmici protiv Olimpijakosa igrao je i Novozelanđanin Adam Mičel, koji je na probi u Zvezdi.
– Momak ima odličnu brzinu za štopera i dosta dobru tehniku, dobro je reagovao nekoliko puta. Mlad je, nije mu bilo lako jer je prvo gledao meč pred praznim tribinama orotiv Vojvodine, a zatim je ušao u igru pred 20 hiljada navijača. Još ne poznaje dovoljno saigrače, ali dobro se snašao – zaključio je Božović.
Nenad Gavrić ove sezone nije imao veliku minutažu. Odigrao je šest prvenstvenih utakmica.
– Dokazali smo ove sezone da smo najbolja ekipa u Srbiji i sledeće tri utakmice ćemo igrati rasterećenije. Ipak, naš cilj je da osvojimo sva tri boda u Surdulici – rekao je Gavrić.

Miting, kontramiting i mirna Banjaluka
Od našeg stalnog dopisnika
Banjaluka – Ako je namera opozicije u Republici Srpskoj bila da brojnošću pristalica koje će privući na proteste u Banjaluci pokaže svoju snagu i veličinom skupa impresionira građane u nameri da kanališe socijalni gnev nezadovoljnih, teško da se mogu pohvaliti uspehom.
Osim što je Miloradu Dodiku za rukom pošlo to da na mitingu u režiji vlasti na Trgu Krajine okupi primetno više ljudi nego što je opozicija uspela da privuče na proteste u Park Mladen Stojanović, delujući pri tom energičnije i ubedljivije od opozicionih rivala, politički poen predsedniku RS upisan je i zbog taktike kojom je ušao u protestnu borbu. U tu bitku Dodik je ušao daleko se veštije zaogrnuvši zastavom Republike Srpske, što igra i te kako veliku ulogu kod stanovništva, nateravši svojim neprestanim optužbama opoziciju da uporno dokazuje kako nisu izdajnici u Sarajevu. „Zato moramo da se borimo za državu, a naša država je RS, ne interesuju nas belosvetski hohštapleri koji kažu da RS nije država. RS jeste država”, i na samom je mitingu govorio Dodik, istakavši da srpski narod ima dve države – Srbiju i Republiku Srpsku.
Dodiku je još ranije pošlo za rukom da opoziciju gurne u zagrljaj Sarajeva, a sebe poistoveti sa Srpstvom i državnim vrhom Srbije kao i Srpskom pravoslavnom crkvom. To je do izražaja došlo i zbog toga što su poslednji apeli za mir upućeni od strane vlasti u Srbiji i patrijarha srpskog Irineja – čak i ukoliko to nije bila namera Beograda – ipak doživljeni više kao podrška Dodiku, nego opoziciji.
Nesumnjivo, uz činjenicu da se u Srpskoj prilično teško živi pa postoji i ogromno nezadovoljstvo (ekonomsko i političko) relativni taktički uspeh Dodika mora se svakako dobrim delom pripisati i privlačnosti kakvu ima Srbija u očima građana Republike Srpske. Naime, može se zaključiti da onome ko u političkoj igri u RS uspe da se poistoveti s Beogradom to daje veliku prednost, pri čemu je opozicija u primetnom deficitu.
Ne samo da je Dodik uspeo Bosića i ostale prikazati kao „kreature koje samo klimaju glavom u Sarajevu”, a sebe kao čoveka koji odoleva i daleko većim silama sveta braneći interese Srpske, nego se time uspeo poistovetiti i sa samom RS, kao i Srbijom, znatno više nego što su u tome uspeli opozicionari. Dok je Dodiku pošlo za rukom da se poistoveti s centrom Srpstva, opozicionari su svoju protestnu kampanju bazirali na optužbama za nepotizam, korupciju i kriminal, s porukama kako je aktuelna vlast „zbrinula sebe i svoje”, što uprkos svim manjkavostima koje evidentno postoje u Srpskoj, kao i nesporno teškom životu, nije preterano dobro prošlo kod naroda možda delom i radi toga što je prepoznato da takve optužbe većinom stižu od ljudi koji su u političkom životu već oprobani. Među njima, uslovno rečeno, nema nekog Donalda Trampa čiji bi izbor u politički život Srpske doneo nešto novo što se ne može predvideti.
Simpatije u redovima opozicije nisu pobrali verovatno ako se tome pridoda i to da poziv na vanredne izbore i formiranje prelazne vlade koji su s bine uspostavili vlastima kao zahteve, važi samo za RS, ali ne i nivo BiH (gde su u vlasti), što je s pravom rezonovano kao rulet u kom ne bi mogla biti ugrožena i njihova pozicija. Svakako, činjenica jeste da je i sam Dodik veoma dugo na vlasti, ali je predsedniku RS izgleda, ipak, pošlo za rukom da sebe predstavi kao čoveka koji je je izabran na demokratskim izborima, a opoziciju kao grupu koja ga pokušava svrgnuti s vlasti po nekom receptu koji se isprobava u Makedoniji, što su optužbe koje se mesecima provlače u političkom životu. Tome su na samom mitingu nespretno pridoneli i sami opozicionari, optužbama na račun Radio-televizije RS, u čemu mnogi prepoznaju elemente korišćene 5. oktobra. Naime, retki su zaboravili da je i onda kada je opozicija pokušavala da sruši Miloševića uz pomoć uličnih protesta sve počinjalo šetnjom prema televiziji. Ne znamo da li bi u slučaju da je od strane MUP-a RS opoziciji dozvoljena šetnja lideri masu poveli baš pred Radio-televiziju RS, ali na tu mogućnost upućuje to što su se mogle prepoznati slične rečenice koje su se čule u Beogradu, kada je u svrgavanju Miloševića učestvovala opozicija, takođe okupljena pod imenom – Savez za promene.
Američka ambasadorka Morin Kormak je rekla da Amerika nije imala nikakvu vezu sa skupovima, a papiri koji kolaju medijima u Banjaluci i koji u vezu s aktuelnim protestima dovode Fondaciju „Otvoreno društvo” možda i nisu autentični – jer postoji ozbiljna sumnja u njihovu verodostojnost – ali svi znaju da je na sličan način finansirana srpska opozicija protiv Miloševića, čiji su protesti počinjali šetnjom prema TV „Bastilji”, kada je, kao i na mitingu, državna televizija nazivana fabrikom laži.



Mladićev sin kod Dodika, Karadžićeva kćerka kod opozicije

Među govornicima na strani vlasti bio je Darko Mladić, sin generala Ratka Mladića kome se sudi u Hagu. Pred mikrofonima opozicije bila je Sonja Karadžić, kćerka haškog osuđenika Radovana Karadžića. To i nije tako neobično znajući da je Ratko Mladić bio bliži Beogradu nego Radovan Karadžić, a zanimljivo je da je i sam Mladić u ratnim vremenima bio u stalnom sukobu s Karadžićem, kada je vojskovođa dobar deo autoriteta crpeo iz dobrih veza s Vojskom Jugoslavije i Beogradom. Sve se to dešavalo u vreme kada je Dodik bio politički protivnik Karadžića, a koji je u Banjaluci uspeo da se predstavi kao političar više poistovećen s Republikom Srpskom nego stranka koja ju je osnovala, to jest SDS.

Percepcija jeste da je Dodik uspeo da dobije podršku Beograda, u situaciji kada se opozicija, ne samo porukama „gotov je”, pokušavala poistovetiti s opozicijom Slobodana Miloševića, pa plan otpora Dodiku donekle podseća na plan korišćen protiv Miloševića. To, međutim, ne uživa posebne simpatije ni u samoj Srbiji gde se ljudi toga s odmakom vremena ne sećaju s naročitim ponosom.
U Banjaluci je „dokaz demokratske zrelosti” počeo tako što je Dodik nešto pre podneva u pratnji stranačkih funkcionera prošetao centrom Banjaluke od Palate republike do Trga Krajine, gde je nešto kasnije otpočeo miting vlasti. Na kilometar odatle, nešto pre podneva, okupili su se opozicionari. Na samom početku, pristalice vlasti s Trga Krajine su uputili pozdrav okupljenima u Parku Mladen Stojanović, odakle su uzvraćeni pozdravi „braći s Trga Krajine”. Potom su s oba skupa poslate oštre poruke i međusobne optužbe u kojima su i jedni i drugi saželi ono na čemu im se najvećim delom i zasnivala politika unazad dve godine. „Vlast u Banjaluci je korumpirana, Srpsku nagriza i ugrožava kriminal, nezaposlenost i nepotizam”, poručeno je iz parka.
„Meka nacionalna politika, poslušnost bošnjačkim političarima i izdaja interesa Republike Srpske”, odgovor je s Trga Krajine. Autobusi su iz svih delova Republike Srpske od ranih časova pristizali u Banjaluku, gde se prema procenama MUO-a RS na osnovu avionskih snimaka, skupilo oko 20.000 ljudi na mitingu vlasti, i njih oko 5.500 na protestima opozicije. Različite podatke o posećenosti iznosi svaka strana.
U Banjaluci protestanti jedne ili druge strane, sa zastavama i transparentima. S različitim uverenjima i viđenjem sadašnjice, političkih uzorka trenutnog stanja, ali s porukom koja im se, ipak, najčešće slaže u jednom. To rade zbog Republike Srpske. Sve je prošlo bez ijednog incidenta.
Miting na Trgu Krajine koji je počeo nešto posle podneva, završen je oko 13 časova i 30 minuta, nakon što je Dodik pozvao okupljene da se u miru raziđu zapevavši pesmu „Ne može nam niko ništa”, što je opozicionar Branislav Borenović prokomentarisao rekavši „Milorade, ti si svoje otpevao”. Opozicionari su se zadržali oko 50 minuta duže, nakon čega su lideri opozicije pozvali pristalice da mirno prošetaju do autobusa, do kojih su ih ispratili. Na mitingu opozicije pored Dodika govorili su lideri Marko Pavić iz DNS-a, Petar Đokić iz SP-a, Dragan Đurđević iz SRS-a RS i pripadnik drinskog korpusa VRS Milan Jolović. Okupljenima u parku Mladen Stojanović obratili su se predsednik SDS-a Mladen Bosić Bosić, koji je zatražio da aktuelna vlast rasvetli politička ubistva, korupcionaške afere kao i uvođenje prirodne uprave u RTRS, obrativši se potom predsedniku RS i s „Mile lopove”, te, Dragan Čavić lider NDP-a, Branislav Borenović iz PDP-a, Mladen Ivanić član Predsedništva BiH iz RS...

Počeo „Grčki vikend” - po prvi put u Beogradu
Pod pokroviteljstvom ambasade Grčke u Srbiji, Helenskog privrednog udruženja Srbije, Grčke turističke organizacije, Grada Beograda, Turističke organizacije Srbije i Turističke organizacije Beograda, danas je u Beogradu svečano otvorena manifestacija pod nazivom „Grčki vikend”.
Reč je o jedinstvenom dvodnevnom događaju koji se organizuje po prvi put i koji za cilj ima promociju grčke kulture, muzike, gastronomske i turističke ponude, ali i povezivanja i jačanja već tradicionalno dobrih odnosa Srbije i Grčke, saopštio je organizator manifestacije.
Haralambos Kunalakis, opunomoćeni ministar za ekonomsko-trgovinske odnose ambasade Grčke, svečano otvorivši „Grčki vikend”, poručio je da su se neraskidive prijateljske veze naroda Grčke i Srbije koje sežu daleko u prošlost sačuvale su se do danas.
„Veze koje se neprestano razvijaju kako sa političkog tako i sa kulturnog, poslovnog i turističkog aspekta. Ovakve vrste dođajaja jačaju ove veze još više i stvaraju preduslov za kreativnu zajdeničku budućnost”, rekao je Kunalakis.
Direktorka Kancelarije grčke nacionalne turističke organizacije pri amabasadi Grčke, Sofia Lazaridu rekla je da je ova manifestacija poziv svima zainteresovanima da otkriju Grčku i mnogobrojne izbore koje ta zemlja pruža.
„Helensko privredno udruženje Srbije postoji već 13 godina i jedno je od najvećih investicionih grupa u Srbiji. Okuplja blizu 80 grčkih i srpskih, malih, srednjih i velikih preduzeća koja posluju u Srbiji i zapošljavaju više od 20.000 ljudi. istakao je Vasilios Kakajotis, potpredsednik Upravnog odbora Helenskog privrednog udruženja Srbije.
On je dodao da je najveći broj članica udruženja u Srbiji od osnivanja, što potvrđuje da grčke kompanije imaju dugoročne planove na srpskom tržištu i predstavljaju stabilnog privrednog partnera Srbije.
„Veliko mi je zadovoljstvo što grad Beograd može da ugosti naše prijatelje iz Grčki i uzvrati višedecenijsko grčko gostoprimstvo. Veza između naša dva naroda toliko je jaka da smo uspeli da pobedimo i kišu” istakao je danas Miodrag Popović, direktor Turističke organizacije Beograda.
Posetioci „Grčkog vikenda” imaju mogućnost da na beogradskom Trgu Republike uživaju u mirisima, ukusima i zvucima Grčke. Nastupiće međunarodno poznati folklorni ansambl „Likio Elinidon” iz Larise uz pratnju benda „Model Way”, kao i poznati didžejevi Kizami i Marćez i buzuki bend „Pinios Orćestra.
U čast „Grčkog vikenda u Narodnom pozorištu biće izvedena „Antigona”, dok će Pozorište na Terazijama igrati predstave „Grk Zorba” i popularni mjuzikl „Mama Mia”, prenosi Tanjug.

Unutrašnjoj kontroli policije naloženo da ispita rušenje u Savamali
Više javno tužilaštvo u Beogradu zatražilo je od unutrašnje kontrole policije da izvrši provere u vezi s događajima u Hercegovačkoj ulici i učešća policijskih službenika u njima. U saopštenju tužilaštva precizira se da je zahtev dostavljen Službi unutrašnje kontrole policije i da tužilaštvo očekuje da će provere biti obavljene u najkraćem roku.
Tužilaštvo je pre desetak dana naložilo policiji da istraži događaje koji su se desili u noći između 24. i 25. aprila u Beogradu u Savamali, gde su osobe maskirane fantomkama učestvovale u rušenju objekata u Hercegovačkoj ulici.
Na protestu, drugom po redu, povodom događaja u Hercegovačkoj ulici, okupilo se nekoliko stotina sugrađana. Na skupu su bili i lideri Demokratske stranke, Socijaldemokratske stranke, Demokratske stranke Srbije – Bojan Pajtić, Boris Tadić i Sanda Rašković-Ivić, kao i brojni funkcioneri DS-a: Aleksandra Jerkov, Dragan Šutanovac, Balša Božović…
„Demokratija se ne može uspostavljati fantomkama i bejzbol palicama, niti je nasilje dozvoljeno ako imate većinu građana na svojoj strani, kao što ima Srpska napredna stranka”, ocenio je Tadić, predsednik SDS-a, i podsetio da je to razlog zašto oni neće biti deo vlasti.
Sanda Rašković-Ivić kazala je da se pridružuje ovom protestu kao građanka i majka, jer smatra da ovakav postupak nezakonitog rušenja u savamalskom kvartu može da signalizira kako svakome od nas sutra može da preti opasnost da na ovakav način ostane bez krova nad glavom ili svoje imovine. Dodala je da su u Hercegovačkoj u noći kad su srušeni objekti građanima bila ugrožena prava.
„Kao što smo se u izbornoj noći borili za pravo glasa, sad se borimo za vladavinu prava. Kršenje ljudskih prava nikad neće proći nezapaženo. Mi nismo ovde kao predstavnici stranaka, već kao građani. Insistiramo na tome da tužilaštvo preduzme radnje i da se krivično gone odgovorni”, rekao je Pajtić.
Zahteve u kojima se traže ostavke odgovornih pročitao je glumac Branislav Lečić, funkcioner Demokratske stranke. Ostavke se traže od ministra policije Nebojše Stefanovića, načelnika policije Beograda Veselina Milića i vršioca dužnosti direktora policije Vladimira Rebića. Zatraženo je da oni napuste svoje funkcije zbog ometanja istrage o rušenju objekata u Hercegovačkoj ulici u noći između 24. i 25. aprila.
U zahtevima se naglašavaju tri stavke – da je potrebno što pre identifikovati i kazniti maskirane huligane, kao i organizatore i pomagače, da MUP u najkraćem roku sprovede preporuke zaštitnika građana i da tužilaštvo od policije preuzme preduzimanje predistražnih radnji.
„Nadležni za ispunjavanje uslova imaju sedam dana, nakon čega ćemo se ponovo okupiti”, podsetio je Lečić i naveo da se od tužilaštva traži da od policije preuzme istražne radnje jer postoji sumnja da su policijski službenici učestvovali u prikrivanju krivičnih dela.
Po njegovim rečima, od policije se zahteva i da saopšti da li je izvršen uviđaj, a ako nije, zašto nije i zašto ga opstruira.
Naveo je da se od tužilaštva takođe traži da nadzire rad unutrašnje kontrole policije u vezi s istražnim radnjama povodom rušenja u Savamali.
Skup, koji je protekao bez incidenata, završen je zajedničkim fotografisanjem okupljenih ispred zgrade Geozavoda, gde je sedište projekta „Beograd na vodi”. Okupljeni su tu postavili veliko jaje s fantomkom kao simbol rušenja tokom postizborne noći.
Podsećamo, objekti u Hercegovačkoj ulici srušeni su u izbornoj noći, a po izjavama svedoka, bagerima su ih porušili ljudi s fantomkama na glavama, koji su očevice zatvarali u hangar. Ombudsman Saša Janković saopštio je devetog maja da je u slučaju rušenja ovih objekata reč o organizovanom kršenju prava građana, pri čemu policija nije blagovremeno i efikasno reagovala.

Kako izgraditi slobodne medije
Velika međunarodna konferencija sa temom „Kako izgraditi slobodne medije” u  organizaciji „Nedeljnika” i francuskog lista „Le monde diplomatik” organizovana je  u „Mikser hausu”.
Specijalni gost konferencije bio je Serž Alimi, direktor „Le mond diplomatik” i vodeći francuski intelektualac i novinar, a od učesnika iz regiona prisustvovali su Dragoljub Petrović, glavni urednik „Danasa”,  Milan Mišić, nekadašnji glavni urednik „Politike”, Esad Kočan, glavni urednik „Monitora”, Goran Milić, direktor „Al Džazira Balkan”…
Uvodnu reč na ovom skupu imali su Ivica Mladenović, glavni urednik „Le mond diplomatik” na  srpskom jeziku i Kristin Moro, ambasadorka Francuske u Beogradu.
Ona je ocenila da je postavljanje pitanja o uslovima ostvarivanja slobode štampe i slobode govora centralno pitanje demokratije, ukazujući da je to briga koja postoji svuda u svetu. Moro je podsetila da treba pozdraviti i zakonodavne reforme koje je Vlada Srbije preduzela u oblasti medija u toku 2014. godine prema savetima EU.

Snaga ljubavi u pesmama
Vokalna grupa „Konstantin” iz Niša, koja već osam godina nastupa u zemlji i inostranstvu sa etno, pop, rok, džez, filmskom i duhovnom muzikom priredila je prvi koncert  u „Sava centru” pod nazivom „Snaga ljubavi”.
Sa ovim umetnicima nastupili su i Anastas Kamenović, klavijature, Radivoje Mijačić, gitara, Vladan Karadžov, bas i Miroslav Nestorović, bubnjevi. Gosti na sceni bili su Gale „Kerber”, „Duo moderato”, Bojan Mladenović, klavir, Andrija Minčić, saksofon, Jelena Mihajlović i Dušan Stojiljković iz plesnog kluba „Sving”.
Na bogatom repertoaru našle su numere „Oprosti”, „Pod sjajem zvezda”, „Zvižduk u osam”, „Devojko mala”, „Čokolada”, „Loše vino” i druge pesme koje bude uspomene na prohujalo vreme.
Ova vokalna grupa dobitnik je prestižne nagrade „11. januar” koju dodeljuje grad Niš.

Lovac na „žive jezike”
Mačvanski front, maj 1915. godine. Borbena gotovost na najvišem nivou, mrtve straže s obe strane Save. Na zahtev saveznika, srpska vojska bi trebalo da pređe reku, napadne austrijske jedinice u Sremu i olakša pritisak neprijatelja na francuske i ruske jedinice.
Pošto nije imala dovoljno podataka o snazi, rasporedu i namerama protivnika, srpska Vrhovna komanda izdaje naređenje svojim četama da prate zbivanja na suprotnoj obali i podnose izveštaje...
Ali, pred položajima Petog pešadijskog puka kralja Milana je gusta šuma od koje se ništa nije moglo videti, pa je jedino rešenje, opasno i teško, da se neopaženo pređe reka, obavi izviđanje i izvesti o neprijatelju.
Za zadatak se dobrovoljno prijavio mladi pešadijski potporučnik Mihailo Mika Madžarević, rodom iz Murgaša kod Uba, koji je odrastao i školovao se u Valjevu.
On je osmislio da se iznenadnim prepadima na drugoj strani reke zarobljavaju pripadnici neprijateljskih stražarskih odeljenja, vojnici, naročito oficiri, da se kidnapuju i potom saslušavaju – da se love „živi jezici”.
U tekstu „Mihailo Madžarević – najhrabriji učesnik u Velikom ratu iz Kolubarskog okruga”, valjevski publicista Milorad Radojčić, piše da je u noći između 8. i 9. maja 1915. mladi oficir sa 16 vojnika u tri čamca prešao Savu nedaleko od Vladimiraca, da su na suprotnoj strani zarobili odeljenje izviđača sa starešinom, i ukupno 20 vojnika prebacili na srpsku stranu.
Istragom su dobijeni važni podaci o protivničkim snagama. Madžarević je za taj podvig odlikovan Ordenom Karađorđeve zvezde sa mačevima 4. reda, a njegovi vojnici Obilićevom medaljom za hrabrost.
Slična akcija ponovljena je 22. maja u rejonu Novog Sela. Izbio je kraći vatreni okršaj u kom su srpski vojnici zarobili jednog podnarednika, kaplara i sedam redova.
U noći između 26. i 27. maja potporučnik Madžarević sa grupom od tridesetak dobrovoljaca neopaženo prelazi Savu kod sela Provo nadomak Vladimiraca.
Zarobljavaju jednog neprijateljskog vojnika koji ih obaveštava o snazi i rasporedu svoje jedinice. Napadači opkoljavaju njihovu zemunicu u koju su se smestili po povlačenju iz rovova i zarobljavaju osmoricu.
Čamcima su prebacili zarobljenike na srpsku obalu, a Madžarević i deo dobrovoljaca se vraćaju i hvataju još jedno austrougarsko odeljenje na lokaciji naspram Beljina. U toj akciji srpska strana je imala jednog, neprijateljska pet mrtvih, piše Radojčić.
Taman što se posle ove teške i opasne akcije hrabri potporučnik Mihailo Madžarević vratio u posavotamnavsko selo Zvezd i legao da se odmori, u prostoriju je uleteo uzbuđeni ordonans komandanta bataljona i drhtavom rukom mu predao telefonsku slušalicu rekavši da ima vezu...
Prema knjizi „Kroz sjaj i senke rata” (Beograd 1933) u kojoj je Madžarević opisao svoje doživljaje iz ratnog vihora, razgovor je tekao ovako:
– Alo.
 – Ovde Petar.
 – Koji Petar, prezime?
– Kralj Petar. (Tu je Madžarević skočio kao oparen)
– Izvolite, Vaše veličanstvo.
– Za pokazanu i osvedočenu hrabrost prilikom prvog i drugog prelaska preko Save i zarobljavanje neprijateljskih vojnika, ja vas, Madžareviću, pod današnjim danom unapređujem u čin poručnika.
– Hvala, Vaše veličanstvo!
– Tićili mi se takvi junaci u mojoj vojsci.
– Čuo nas Bog, Vaše veličanstvo!”
Među oficirima Petog pešadijskog puka kralja Milana počelo je slavlje, njihov Mika Madžarević vanredno je unapređen. „Nagradio” ga je i neprijatelj. Austrougarska vrhovna komanda ucenila je njegovu glavu na 50.000 kruna i obećala unapređenje u viši čin onome ko ga zarobi ili ubije.
Niko nije uspeo, Mihailo Madžarević, jedan od najhrabrijih i najodlikovanijih srpskih ratnika Velikog rata, nosilac tri Karađorđeve zvezde, Srebrne i Zlatne medalje za hrabrost, Ordena belog orla sa mačevima, Albanske spomenice, francuske Legije časti, engleskog Ratnog krsta, oficir koji je sa 27 leta postao major, umro je u Libertvilu u SAD 1965. godine.

Sila vrti gde novac neće
Kan – Nije kao pre. Atmosfera u noći svečanog otvaranja 69. Kanskog festivala bila je nekako splasnuta. Kroazeta već oko deset sati uveče gotovo prazna. Kao da Francuzima nije više do višesatnog stajanja ispred legendarnog crvenog tepiha na ulazu u Teatar Limijer. Što zbog hladnog i snažnog vetra i povremene neprijatne kiše, što zbog vidno pojačanih mera bezbednosti. Kanskim ulicama ovog maja patroliraju i vojnici s dugim cevima.
Kanski početak uzburkao je Vudi Alen i sa svojim filmom i sa neprijatnim delom lične istorije, ali i sa činjenicom da je njegov „Cafe Society” na velika zvona lansirao „Amazon”, inače najveću onlajn trgovinu, kao producentsku kuću u usponu. Pod okriljem „Amazona” Alen je već snimio i šest polučasovnih epizoda televizijskog serijala sa pop pevačicom i glumicom Majli Sajrus u glavnoj ulozi.
I dok je u Teatru Limijer trajala ceremonija svečanog otvaranja, u susednom Teatru Debisi bio je prikazan i prvi film iz pompezno najavljivane ovogodišnje trke za „Zlatnu palmu”. Viđen je rumunski film „Sijeranevada” Kristija Pujua, tvorca remek-dela „Smrt gospodina Lazareskua” (i „Aurore”) i jednog od začetnika takozvanog novog rumunskog talasa.
Tročasovna „Sijeranevada” je koprodukcijski film, rumunsko-bosansko-makedonsko (brat i sestre Mitevski) -hrvatski, te svaka od ovih balkanskih zemalja može da ga svojata. Prema Pujuovom priznanju film je nastao na inicijativu Mirsada Purivatre, čelnika Sarajevo film festivala, koji je strpljivo čekao da rumunski autor napiše scenario. I napisao ga je. Radnja je smeštena negde u Bukureštu, tri dana posle napada na „Šarli ebdo” u Parizu i na četrdesetodnevni pomen ocu glavnog junaka – doktora Larija, što je okupilo veliku porodicu, otvorilo stare rane, sukobe i različitost mišljenja u odnosu na nedavnu rumunsku prošlost...
Rediteljski postupak sličan je onom već viđenom u filmu „Smrt gospodina Lazareskua”, a Puju ga u sinema verite „Sijeranevadi” nije nadmašio. Kamera je i dalje „zakucana”, likovi se opet slobodno kreću ispred nje iz svih pravaca i pozicija, ceo film je uz sav mogući dinamizam snimljen u svega nekoliko kadrova, dijalozi su zanimljivi, ali ih ima previše... Sve u svemu, za poštovanje, ali bez oduševljenja.
Nije oduševio ni drugi takmičarski film – „Ostati uspravan” Alena Žirodija („Stranac pored jezera”, „Kralj bekstva”), jedan od pet čisto francuskih filmova u ovogodišnjoj konkurenciji. Žirodi ostaje veran dijalektici između snova i stvarnosti i nečemu što se može nazvati „šokirati publiku po svaku cenu” (recimo, u sceni seksa do smrti”), uz artističko filozofiranje i gej refleksije. Neki su ovaj film nazvali skandaloznim...
Kan je na sreću juče uzburkala američka glumica i rediteljka Džodi Foster čiji je film „Money Monster” prikazan u glavnom programu van konkurencije. Fosterova je u Kan dovela i svoje glavne filmske junake – Džordža Klunija i Džuliju Roberts i tako zasenila sve druge jučerašnje i zvanične i nezvanične događaje.
U ovom dinamičnom i uzbudljivom „mejnstrim” holivudskom filmu sa velikim zvezdama, Kluni i Robertsova tumače likove voditelja televizijskog šoua o finansijama i njegovu producentkinju koji će se naći u ekstremnoj situaciji kada bankrotirani investitor silom okupira studio u živom televizijskom prenosu. Džudi Foster u Kanu izjavljuje: „Nikada nisam radila ovakav film – žanrovski, sa velikim novcem, velikim zvezdama i sa hiljadu statista na ulici ispred njujorške berze. Ne znam da li će neki od predsedničkih kandidata ovaj film koristiti kao inspiraciju za svoje debate. Svet finansija i svet tehnologija je na usnama svakog od njih, i desničara i levičara i umerenih i centra. Tema filma je danas veoma aktuelna, jasno je da naš finansijski sistem zahteva reformu.”
Marko Belokio je sa svojim dirljivim i izvrsno urađenim filmom „Slatki snovi” („Megakom” ga je otkupio za prikazivanje u Srbiji) otvorio nezavisni program „15 dana autora”, a čast da započne „Izvestan pogled”, paralelni takmičarski program zvaničnog Kana, pripala je žestokom egipatskom filmu „Sukob” Mohameda Diaba („Kairo 678”).
I kao što je svojevremeno izraelski reditelj Samuel Maoz u filmu „Liban” radnju filma smestio u skučeni prostor unutrašnjosti tenka, tako je i Diab klaustrofobičnost, zagušljivost i vrelinu „Sukoba” postigao smestivši radnju u unutrašnjost policijske marice tokom brutalnih protesta protiv novoizabranog predsednika Morsija (Muslimanska braća) na ulicama Kaira 2013. godine. U marici su se našli svi akteri sukoba, svi Egipćani koje je svakog na svoj način „oslobodila revolucija” čije su blagodeti – haos u zemlji. Uzbudljiv, brutalan i realističan film...
Od događaja izvan glavne kanske struje izdvojila bih glasove o tome kako bi se „Bregzit” (izlazak Britanije iz EU) mogao odraziti na evropsku filmsku industriju. Ukratko, nekima od najuglednijih evropskih producenata od pomisli na mogućnost „Bregzita“ diže se kosa na glavi. Uzvikuju: „To bi bio krajnje nepoželjan scenario!”
I za kraj još jedna važna kanska vest. Legendarni kineski reditelj Žang Jimou priprema svoj prvi film na engleskom jeziku i to sa američkim glumcem Metom Dejmonom koji će u „Velikom zidu” igrati uz Endija Loua i Žang Hanju!
----------------------------------------------------------------

Plakat filma „Farebik” iz 1946.
(Foto: katalog Kanskog festivala)
70 godina Fiprescija
Na 69. Kanskom festivalu u okviru programa „Kanski klasici” svečano će biti obeležena 70. godišnjica od osnivanja Međunarodne federacije filmskih kritičara– Fipresci i od prve kritičarske nagrade, koja je dodeljena 1946. godine upravo u Kanu.
Prvu Fipresci nagradu ravnopravno su podelili Dejvid Lin za „Kratki susret” i francuski autor Žorž Rukije za lirični dokumentarni film „Ferebik” o životu na selu kroz četiri godišnja doba. Predsednik tadašnjeg žirija Fipresci bio je britanski kritičar Dilis Pauel. U „Kanskim klasicima” prikazuje se restaurirana kopija „Ferebika”.
----------------------------------------------------------------
Restaurirana kopija Štiglicove „Doline mira”
Jugoslovenski film na slovenačkom jeziku iz 1956. godine – „Dolina mira” France Štiglica, jedan je od filmova koji je doživeo kompletnu restauraciju i kao takav našao se u „Kanskim klasicima”.
Ovaj partizanski film takmičio se u Kanu 1957. godine, kada je crni glumac Džin Kicmiler za ulogu progonjenog američkog pilota osvojio glumački „Zlatnu palmu”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Zatvorili 27 benzinskih pumpi zbog rada na crno
Neevidentiranje prometa preko fiskalnih kasa i manjak robe na zalihama, glavni su razlozi zbog kojih je Poreska uprava od početka godine do sada privremeno zatvorila 27 benzinskih pumpi u Srbiji.



Bazno ulje prodaju kao evrodizel

U Udruženju naftnih kompanija Srbije pozdravljaju akcije poreznika, ali dodaju da tržišni inspektori moraju da vode računa prilikom utvrđivanja količina goriva u rezervoaru, jer se gorivo na toploti širi i na minusu hladi i ima ga manje nego što je utočeno.Zato je od 1. januara ove godine počeo da se primenjuje pravilnik koji propisuje da svaka pumpa dnevno pravi izveštaj o količinama goriva i to na temperaturi od 15 stepeni, upravo da se ne bi dogodili viškovi ili manjkovi, kaže Tomislav Mićović, sekretar ovog udruženja.Mićović, kaže da je neobjašnjivo povećan uvoz baznog ulja u protekla dva meseca, na koji se ne plaća akciza, a koji kada se pomeša s evrodizelom može da se prodaje kao gorivo. Inače je reč o sirovini za za proizvodnju ulja, zbog čega treba porazmisliti i o uvođenju akciza na ovu sirovinu i tako sprečiti šverc.

Poreznici su zajedno s nadležnima iz Ministarstva trgovine i Direkcije za mere i dragocene metale, kontrolisali automate za točenje goriva i druge merne uređaje na pumpama.
Proveravali su i izdavanje fiskalnih računa, popis sredstava plaćanja i upoređivali sa evidentiranim prometom, kontrolisali evidentiranje robe stavljene u promet, kao i popis kompletnih zaliha goriva i delimičan popis drugih artikala.
Mnogo nepravilnosti utvrđeno je upravo na samim aparatima koji su pokazivali da je natočeno više goriva, nego što stvarno jeste, pa su potrošači plaćali više za manju količinu goriva.
Kontrolisalo se i postojanja akciznih markica, odgovarajućih licenci, kao i da li su radnici na pumpama prijavljeni, ili rade na crno.
Poreska policija je sredinom aprila na privatnoj pumpi kod Velike Plane zatekla kamion-cisternu s više od 5.000 litara evrodizela bez dokumentacije o poreklu robe i to tokom pokušaja utakanja goriva u rezervoar na pumpi. Vrednost cisterne je oko 650.000 dinara ili 5.300 evra.
Gorivo je privremeno oduzeto, a cilj trgovca bio je da se švercovani evrodizel (nabavljen na nelegalan način) ubaci u promet i proda bez evidencije.
Protiv odgovornih i dvojice radnika s pumpe podneta je krivična prijava zbog osnovane sumnje da su izvršili krivično delo nedozvoljene trgovine.
Iako je za vozače najvažnije da znaju o kojim pumpama je reč, kako bi izbegli da budu zakinuti prilikom točenja, da više plate, a imaju manje goriva u rezervoaru, član sedam Zakona o poreskom postupku i poreskoj administraciji, Poreskoj upravi zabranjuje odavanje imena vlasnika pumpi, kao tajnom podatku. Ali kako bi znali koje pumpe treba izbegavati zbog ovih nepravilnosti, na privremeno zatvorenim objektima, zateći će nalepnicu Poreske uprave da je pumpa zatvorena.
Osim toga, biće blokirani automati i rezervoari. Vidno će biti obeleženi trakama i nalepnicama koje vlasnici pumpi ne smeju sami da uklanjaju, jer je to krivično delo.
U zavisnosti od prekršaja, kazne su od 50.000 do tri miliona dinara. Privremeno zatvorena pumpa može biti otvorena posle isteka roka određenog rešenjem Poreske uprave, što nije uslovljeno plaćanjem kazne za prekršaj, koje su u nadležnosti Prekršajnog suda.
Kod poreskih obveznika, kod kojih se u naknadnim kontrolama ponove nepravilnosti, period zatvaranja pumpi se produžava u odnosu na prvi put, a posle četvrtog puta pumpi može da se oduzme i licenca za rad.

Premijer Vučić otvorio novi pogon u „Krušiku”
Valjevo – „Krušik” se vraća na staze stare slave, uskoro će imati preko dve hiljade zaposlenih od kojih će 1.500 raditi u proizvodnji. On će samo ići napred, biće najveća valjevska kompanija, želimo da broj radnika poraste na 2.500, da značajno utiče na jačanje odbrambenih kapaciteta Vojske Srbije, ali i na rast srpske ekonomije, izjavio je u subotu u Valjevu premijer Aleksandar Vučić. On je u krugu holdinga namenske industrije svečano pustio u rad novu fabriku za proizvodnju komora raketnih motora i prisustvovao polaganju kamena temeljca za izgradnju objekta nove kapislane, što su investicije ukupne vrednosti 19,4 miliona evra, uz skoro 200 novih radnih mesta. Predsednik vlade je podsetio da je pre samo četiri godine u „Krušiku” bilo 1.265 zaposlenih od kojih je 185 otišlo u penziju, a samo 515 ih radilo u proizvodnji, dok danas ovaj kolektiv broji 1.731 radnika i za veoma kratko vreme će ih biti znatno više.
– Izgradnjom kapislane ćemo supstituisati uvoz iz Bosne i Hercegovine, gotovo sve komponente za rakete ćemo sami moći da proizvodimo. „Krušik” danas dobro posluje, finansira se iz sopstvenih sredstava. Radi s „Jugoimport SDPR-om” koji izvozi 70 odsto proizvodnje – istakao je Vučić, dodavši da je namenska industrija jedan od motora razvoja Srbije, da se samo iz „Krušika” preko „Jugoimport SDPR-a” godišnje izveze robe za 28 miliona evra.
– To mi govori da možemo da budemo među najboljima. Sledeće godine borićemo se da budemo zemlja s najvećim ekonomskim rastom u Evropi, govorim o potencijalnom rastu od četiri odsto, borićemo se za to. Pokušaćemo da prvi put u istoriji budemo evropski prvaci u rastu bruto domaćeg proizvoda. To će za običan narod značiti i veće plate i veće penzije, zaustavljanje rasta javnog duga, to će značiti uspešnu, snažnu i jaku Srbiju – poručio je premijer.
– To znači da smo ozbiljno radili i postavili temelje ozbiljne države u prethodnih godinu, dve ili tri – zaključio je on.
U prisustvu predsednika vlade kamen temeljac za novu kapislanu u „Krušiku” položili su ministar odbrane Zoran Đorđević i generalni direktor HK „Krušik” Mladen Petković. Investicija vredna deset miliona evra u kojoj će se proizvoditi 400 miliona kapisli godišnje realizovana je u saradnji s „Jugoimport SDPR-om”.
– Kapisle koje su se do sada uvozile proizvodiće se ovde, pre svega za potrebe preduzeća odbrambene industrije Srbije – saopštio je Petković, dodavši da će u novom pogonu posao dobiti 120 radnika.
Druga već završena investicija u „Krušiku”, koju je premijer pustio u rad, jeste pogon za hladno i rotaciono istiskivanje u kome će se proizvoditi komore raketnih motora za rakete S5, S8, „munja” 128 mm, „plamen grad”, „oganj” i „orkan”. Kapacitet je 35.000 komada godišnje, a vrednost investicije 9,4 miliona evra. Sredstva je obezbedio „Krušik” iz sopstvene akumulacije i u ovoj fabrici će raditi 70 radnika.

Da li je mekše srce tajkuna ili generala Petreusa
Ko je bolji gazda: domaći tajkuni ili investicioni fondovi? Ovo pitanje prethodnih dana muči zaposlene u kompanijama čiji su poslodavci domaći biznismeni koji su zapali u dužničko ropstvo. Američki investicioni fond KKR, čije je zaštitno lice general Dejvid Petreus, bivši direktor CIA, namerio je da otkupom dugova domaćih tajkuna stekne vlasnički udeo u pojedinim prezaduženim srpskim preduzećima ili zaradi na prodaji imovine.
Jer, prema podacima Narodne banke Srbije svaki peti privrednik ne izmiruje na vreme svoje obaveze prema bankama, pa je u problematičnim kreditima zarobljeno 3,6 milijardi evra. Pitali smo domaće ekonomiste ko bi bolje upravljao firmom i da li je meške srce domaćeg tajkuna ili direktora investicionog fonda.
„Najmekše je srce države, ali to ne znači da je to dobro”, kaže Milutin Nikolić, generalni direktor „Citadela”, koji, između ostalog ima i investicioni fond. Pitanje „Politike” Nikolić ocenjuje kao ideološko i „kao da je iz vremena druga Tita”.
– Meko srce nikada nije dobro. Država je meka srca kupila „Železaru Smederevo” za jedan dolar početkom 2012. godine, kada je „Ju-Es stil” otišao. Nisam pobornik politike mekog srca jer nas je železara na kraju mnogo koštala – kaže Nikolić.
On dodaje da, kada je o prezaduženim preduzećima reč, mnogo više ljudi koristi njihove proizvode, nego što u njima radi. Navodi primer „Beohemije”. Pravo pitanje je ko je bolji gazda i ko bolje uprava firmom, a ne ko je bolji poslodavac, kaže Nikolić.
Milojko Arsić, profesor Ekonomskog fakulteta, kaže da kada je o procesu restrukturiranja reč, koji sa sobom nosi i otpuštanja, investicioni fondovi to rade mnogo agresivnije od domaćih privrednika.
– Često investicioni fondovi taj posao završe u relativno kratkom roku i nakon toga preduzeće prodaju nekome iz sektora, jer su u firmu prvenstveno i došli da bi je preprodali i na tome zaradili – kaže Arsić.
On, ipak, smatra da bi investicioni fondovi bolje i profesionalnije upravljali preduzećem. Domaći tajkuni se u firmama ponašaju kao tipične balkanske gazde.
– Oni ne shvataju da nije isto biti vlasnik i direktor preduzeća. Pa tako direktno kreiraju politiku upravljanja, iako ne znaju mnogo o menadžmentu, a oni koji su ispod njih ispunjavaju njihove zahteve.  Problem je što ljudi ne prepoznaju te mane kod sebe, obično ih vide kod drugih. Ovde svako za sebe misli da je dobar gazda. Sa druge, strane, na Zapadu je vlasništvo vrlo često odvojeno od upravljanja kompanijom – kaže Arsić.
On, ipak, ima i razumevanja za prezadužene domaće tajkune. Jer, u razvijenim ekonomijama menadžeri se grade već generacijama, a kod nas je ovo praktično prva generacija preduzetnika. Logično je da su mnogi od njih propali, kaže Arsić. Firme propadaju i u razvijenom svetu.
– Sa druge strane, menadžeri u investicionim fondovima znaju da će ukoliko ne budu radili dobro biti smenjeni i da će biznis propasti. Kod nas privrednici još nemaju takav osećaj. Još se veruje da će država na neki način uleteti i spasiti privatne firme – kaže Arsić i dodaje da je jedan od uzroka propasti domaćih tajkuna i to što su mnogi bogatstvo stvorili zahvaljujući političkim vezama.
Advokat Branko Pavlović sa druge strane tvrdi da KKR uopšte nije došao da gazduje domaćim firmama. Kako kaže njih interesuje samo imovina koju su domaći privrednici založili kod banaka.
– Tu imovinu investicioni fond može da proda i da na njoj zaradi – kaže Pavlović.
Prema rečima Nenada Gujaničića iz „Vajz brokera” najveći nedostaci domaćih kapitalista u vođenju firmi su, u velikoj većini slučajeva, mali nivo stručnog znanja, nespremnost na stvaranje dobre organizacije i delegiranje posla, što je mnoge domaće biznise uvelo u probleme.
– Ovo se naročito odnosi na nedostatak ili nepostojanje adekvatnog menadžerskog kadra, pa su mnoge firme ulazile u finansijske aranžmane što bi se u organizovanim kompanijama, sa dobrom upravom, teško dešavalo.
S druge strane, investicioni fondovi, imaju velikog iskustva u vođenju firmi, ne libe se da angažuju najveće profesionalce u upravljanju, niti da preduzmu neophodne rezove koji bi povećali krajnji rezultat. Oni obično imaju definisan vremenski horizont od nekoliko godina koliko ostaju u firmi, trude se da povećaju tržišnu vrednost kompanije i na kraju je prodaju uz odgovarajuću zaradu – zaključuje Gujaničić.

Omerta za batinaše pred kamerama
Rušenje pod fantomkama u Savamali glavna je tema u javnosti poslednjih nedelja, dok je u dubokoj senci tog skandala ostao događaj koji je preko „Jutjuba” gledalo više od milion i po ljudi – brutalno prebijanje članova obezbeđenja FK Partizan 28. aprila.
Na tom se snimku jasno mogu utvrditi svi akteri ovog događaja, njihov identitet i zapanjujuća brutalnost napadača koji ne prezaju da pred kamerama već teško povređenog čoveka, koji leži na zemlji, gaze po glavi i licu na betonu ispred stadiona. Zašto se ne postavljaju pitanja o istrazi ovog događaja? Zbog čega se ćuti o batinašima koje očigledno poznaju mnogi u Partizanu ali i policija?
Nadležni ćute o imenima napadača. MUP još nije odgovorio na pitanja „Politike” postavljena 9. maja gde su privedeni i kada, ko ih je krio deset dana i da li će oni koji su im pružali utočište dok su bili u bekstvu zbog toga odgovarati.
I dok su ljudi u fantomkama veoma interesantni političarima, pa zbog njih u javnosti istupaju premijer, ministar policije i svi opozicioni lideri, čini se da i država zazire od mešanja u zbivanja oko poznatih klubova. Onda i ne treba da čudi što se napadači na dvojicu pripadnika obezbeđenja nisu krili iza fantomki iako su znali da njihov brutalni napad snimaju kamere ispred ulaza na stadion.
Ni mediji se nisu proslavili u izveštavanju o prebijanju zaposlenih u Partizanu, pa se mnogima čini da je na pomolu još jedno veliko zataškavanje. Upravo zbog te zavere ćutanja su brojni građani mogli da pomisle kako je batinanje ispred Partizana zapravo zavera u kojoj su osim „navijača”, kluba i onih koji imaju neki interes u njemu, uključeni i delovi vlasti koji sve to tolerišu.
Užasavajuća je pomisao da nam je kao društvu sasvim normalno prebijanje obezbeđenja koje je trajalo duže od pet minuta. A baš takav se utisak stiče s obzirom na opštu „nezainteresovanost” za ovaj događaj. Iza ove nezainteresovanosti možda se krije strah od onih kojima izgleda ni zakon ništa ne može.
Da u svetu navijača i obezbeđenja važi neki poseban moral, nama neshvatljiv, pokazuje i iskaz prebijenog člana obezbeđenja Božidara Kumburovića. On je za „Partizanov vesnik”, nakon pitanja novinara kako je preživeo brutalan napad, izjavio: „Nikad se bolje nisam osećao, odradio sam sutra i trening”. Pritom, na snimku se jasno vidi da on posle batinanja ne može nekoliko minuta da dođe svesti i ustane sa betona.
Policiji je trebalo deset dana da uhapsi trojicu napadača sa snimka. Dvojica osumnjičenih nalaze se u jednomesečnom pritvoru zbog opasnosti od bekstva, dok je treći na slobodi. Tužilaštvo trenutno, kako su juče naveli za „Politiku” ispituje svedoke, ali nameće se pitanje ko od očevidaca uopšte sme da kaže istinu o ovom događaju?
Inače, ni tužilaštvo ni policija nisu saopštili imena privedenih, mada ni onaj koga su tukli, a i mnogi iz Partizana pa i sam generalni direktor kluba Miloš Vazura, koji je prisustvovao napadu očigledno dobro znaju ko su oni. Inače, od prve vesti o ovom prebijanju, objavljivano je da je napadnut Vazura, što nije bilo tačno. Gledajući snimak možemo zaključiti da su trojica osumnjičenih prvo razgovarala sa Vazurom, a onda dvojica od njih napali radnika kluba Božidara Kumburovića.
„Politika” je dan posle napada, 29. aprila, pozivajući se na navode iz Partizana, objavila nadimke napadača, navijača crno-belih sa juga: Sale Mutavi, Velja i Meda. Osim našeg lista koji je danima izveštavao, o ovoj temi se zainteresovao „Insajder” i „Informer”. Podsetimo da je autorki „Insajdera” Brankici Stanković, nakon istraživanja o vođama navijačkih grupa prećeno smrću, nakon čega joj je dodeljeno obezbeđenje. I to u neku ruku možda govori o tome da su novinari izvukli nauk iz njenog primera pa ne čačkaju u ovakve teme.
Tabloid „Informer” je kao vođu navijača koji su batinali obezbeđenje Vazure označio Aleksandra Stankovića, poznatijeg kao Sale Mutavi. Prema saznanjima „Insajdera”, policija je zbog ovog napada osim Stankovića privela i Veljka Belivuka Velju i Darka Ristića Medu.
Na snimku napada visoki čovek koji zadaje prvi udarac i nokautira čoveka je takozvani Velja, dok je niži čovek koji je takođe udarao pripadnika obezbeđenja Meda. Sale Mutavi na videu, ne bije nikog, ali izgleda da se sve dešava pod njegovim patronatom. Od njega niko ne sme da priđe izgaženom čoveku i pomogne mu. Saletu Mutavom tužilaštvo nije predložilo pritvor. On je saslušan i pušten. Nadležni nisu smatrali da i on treba da bude pritvoren, iako se na snimku vidi da on deluje kao autoritet ovoj dvojici „izvršioca posla”.
Sada o slučaju svedoče očevici koji se, čini se, više plaše ovoga na slobodi nego dvojice koji su u pritvoru. Na snimku deluje kao da je Sale Mutavi, iako kamera nije zabeležila da je nekog udario – gospodar situacije. Na videu je primetan strah očevidaca dok gledaju brutalno prebijanje i postavlja se pitanje da li je njihov strah sada manji kada treba da svedoče, pritom, on je na slobodi.
Sumnju da neko ove navijače štiti, podgreva i činjenica da se Saletu Mutavom odlaže izvršenje stare krivične kazne, nezvanično saznajemo.
On je još 2011. osuđen na kaznu zatvora od pet godina i 10 meseci zbog trgovine drogom i posedovanja oružja, a presuda je postala pravosnažna 2013. Međutim, tri puta je odlagao izdržavanje kazne zbog navodnih zdravstvenih problema. Uprkos tome je dolazio na utakmice, a u jednom periodu je čak sedeo u loži i čuvao pojedine članove rukovodstva FK Partizan.
Ako je to taj čovek sa snimka, a čini se da jeste, policija nam duguje odgovor zašto nije saopštila njegov identitet.
Šta je još potrebno da se dogodi kako bi policijski i pravosudni organi stali u zaštitu javnog interesa i građana?

I Srbe izbegle 1999. deportuju na Kosovo
U Srbiju su tokom prošlog meseca deportovana 423 naša državljanina koja nisu imala pravo na azil u Nemačkoj. Broj obuhvaćenih sporazumom o readmisiji, kako za „Politiku” kaže Ivan Gerginov, pomoćnik komesara za izbeglice i migracije, nije povećan u odnosu na ranije godine. Iako je svojevremeno Nemačka najavljivala deportaciju desetine hiljada državljana Srbije sa Kosova i Metohije, Albanaca koji su početkom 2015. masovno odlazili sa KiM na zapad Evrope, do ovakve deportacije, objašnjava Gerginov, do sada nije došlo.
– Albanci koje Nemačka vraća šalju se avionima direktno u Prištinu. Naš najveći problem je deportacija ljudi koji su iz mešovite sredine sa Kosova i Metohije još 1999. godine otišli na primer u Diseldorf ili neki drugi nemački grad, pa ta zemlja odluči da ih vrati. Bilo je dosta takvih slučajeva, a ovi Srbi deportovani su u Prištinu, u sredinu koja je danas čisto albanska, pa su bežali odatle – naglašava Gerginov.
U prošloj godini iz Nemačke, Švedske i Švajcarske na Aerodrom „Nikola Tesla” pristiglo je 2.806 naših državljana kojima je uskraćen boravak u ovoj zemlji.



Deportacija preko Fronteksa

Deportacija iz Nemačke ali i drugih zemalja obavlja se preko organizacije Fronteks, a teret snosi zemlja koja traži deportaciju.
– Kada naš MUP potvrdi da je određena osoba državljanin Srbije, postupak po zamolnici se organizuje i završava dolaskom povratnika na Aerodrom „Nikola Tesla”. Tu ih čekaju naše ekipe koje danonoćno dežuraju, i pomažu im da stignu do mesta boravka ili upućuju u centre – objašnjava Ivan Gerginov.

– Povratnici su uglavnom Romi, prošle godine deportovano ih je 2.344, i to najviše iz beogradskih opština, Zrenjanina i Vršca u Vojvodini kao i Preševa, Bujanovca i Vranja na jugu Srbije. Mi radimo na sprečavanju ponovnog odlaska naših državljana koji traže azil bez osnova, pre svega u Bavarskoj, gde su najpovoljniji uslovi za njihov prijem zbog odluke tamošnjeg Ustavnog suda da je uvođenje skraćene procedure za azilnu obradu ugrožavanje ljudskih prava – objašnjava Gerginov.
Deportovani sa Aerodroma „Nikola Tesla” najčešće odlaze u mesta prebivališta. Oni koji nemaju kuda privremeno se smeštaju u jedan od dva prihvatna tranzitna centra za readmisiju smeštena kod Šapca i u Beloj Palanci.
– Tamo po zakonu mogu da ostanu dve nedelje, ali ima i onih koji su tu znatno duže. To su povratnici koji su kratak vremenski period boravili negde u Evropi pa su ih vratili. Oni su davno otišli iz zemlje i dugo uspevali da izbegnu deportaciju pa na kraju nemaju gde da odu – naglašava Gerginov.
Dok čarterima jednom ili dva puta nedeljno stiže na desetine naših državljana deportovanih iz Nemačke, na drugoj strani jako je mali broj onih koje mi, prema istom sporazumu o readmisiji, vraćamo Makedoniji. Reč je o ilegalnim migrantima kojima je uskraćen boravak u zemljama zapadne Evrope, a prethodno su prešli našu teritoriju.
– Ni njihov broj nije velik, ali teško ih vraćamo Makedoncima jer nije potpisan odgovarajući protokol sa njima, iako postoji sporazum o readmisiji. Sa druge strane, sa Bugarima imamo odličnu saradnju i deportujemo one koje nam vraćaju evropske zemlje – kaže Gerginov.
----------------------------------------------------------------
U 2015.
Deportovano 2.806 ljudi – 945 porodica

Roma 2.340
Srba 277
Bošnjaka 116

Zemlje iz kojih su deportovani

Nemačka – 2.551
Švedska –  211
Švajcarska – 28

Novinarima na novinare
Čitalac „Kurirovog” portala koji je redovno komentarisao tekstove o ubijenoj pevačici „Granda” preko noći je unapređen u saradnika policije uključenog u istragu. Kao u rubrici „verovali ili ne”, mišljenje građanina G. A. našlo se na naslovnoj strani „Kurira” i poslužilo za jedan u nizu senzacionalističkih tekstova o zločinu koji je uzdrmao Srbiju. Barem tako tvrdi ovaj zbunjeni čitalac koji se požalio Savetu za štampu da je njegov komentar doživeo metamorfozu i postao članak, a on izvor blizak istrazi.



„Kurir” pozvao čitaoce da ne krše novinarski kodeks

Komisija za žalbe zaključila je da je „Kurir” prekršio novinarski kodeks objavljivanjem komentara na teksta „Koncerti za mrtvace dobra zarada: Ja pevam, oni plaču, zarada po 1.200 evra”. Ovom telu se obratio član Nacionalnog saveta Vlaha Dragan Andrejević tvrdeći da je spornim tekstom stvoreno neprijateljsko raspoloženje prema vlaškoj zajednici, a kao dokaze podneo komentare čitalaca sa sajta ovog tabloida.Objavljujući odluku Komisije redakcija je ono što bi trebalo da bude krivica moderatora spočitala svojim čitaocima:„Pa, čitaoci ’Kurira’, ubuduće pre nego što pošaljete komentar još jednom pročitajte uputstvo i pridržavajte se Zakona o javnom informisanju kako bismo izbegli ovakve situacije”, piše na sajtu tog tabloida.

„U toku dana komentar nije objavljen... zbog čega sam se nekoliko puta obratio uredništvu, kao i glavnom uredniku lično... Moje zaprepašćenje je usledilo sledećeg dana 27. 4. kada je na stranicama „Kurira” osvanuo naslov: ’Nova saznanja istraga ubistva pevačice: Jelenino telo bilo u vodi samo četiri sata!?’ Moj komentar, koji nije objavljen prethodnog dana, sada je objavljen kao novo saznanje i sa malim korekcijama ceo tekst je prepisan kao i teze koje sam ja poslao dan pre”, navodi se u žalbi ovog ljubitelja „Kurira”.
Kao dokaz za svoje tvrdnje G. A. je poslao nekoliko snimaka ekrana računara (print-skrinova) koje je napravio dok je pisao komentar i kada ga je uspešno poslao.
O ovom slučaju članovi Komisije za žalbe Saveta za štampu odlučivaće uskoro, jer je ispunjen prvi uslov za prihvatanje žalbe – „Kurir” je ignorisao reagovanje zaprepašćenog čitaoca. A upravo je ideja postojanja Saveta za štampu i njene komisije da čitaoci koji ne uspeju da dobiju bilo kakvu zadovoljštinu u redakciji koja im je, po njihovom mišljenju, povredila dostojanstvo, imaju nezavisno telo kome mogu da se požale.
Slično samoregulatorno telo za žalbe čitalaca u Nemačkoj, koje smo posetili početkom maja, razmatra isključivo žalbe čitalaca kojima su listovi odbili da objave odgovor ili ispravku. Ukoliko novine objave reagovanje čitaoca, nemački savet za štampu mu automatski odbija žalbu. Tamo ovo telo postoji već 60 godina, a godišnje primi oko 2.000 žalbi.
Srpski Savet za štampu ne radi na ovom principu. Da li je redakcija objavila odgovor čitaoca, Savet uopšte ne zanima jer, kako tvrdi član Komisije za žalbe Zlatko Čobović, „svako ko se bavi novinarstvom zna kakve su snaga i efekat demantija u Srbiji”.
Možda se i zbog toga ova komisija odskora bavi sama sobom, po starom običajnom pravu „kadija ti sudi – kadija te tuži”. Sve više se novinari žale novinarima na pisanje novinara. Članovi Komisije, koji su tamo dospeli kao delegati novinarskih udruženja i asocijacija, sve češće sami sebi podnose žalbe na tekstove u kojima se izveštava sa njihovih sednica. Ili se novinari tužakaju zato što ne trpe da neko o njima kritički ili podsmešljivo piše.
Članovi Saveta sve više vremena troše raspravljajući o žalbama na tekstove čiji su glavni junaci – oni sami.  A kako će glasati – često zavisi od simpatija koje imaju prema nekoj redakciji ili novinarima.
Na sednici održanoj 2012. raspravljalo se o tužbi koju je podnela „Pištaljka” zbog krađe autorskih prava: portal nije naveden kao izvor podataka u tekstu koje su objavile „Večernje novosti”. Članovi Komisije tada su se jednoglasno složili da je kodeks prekršen. Novinarka „Vremena” Tamara Skroza 2012. smatrala je da je „pitanje elementarne časti da se kolegi koji je nešto otkrio oda priznanje” time što će se navesti izvor.
Ali četiri godine kasnije, kada se „Pištaljka” žalila na „kidnapovanje” podataka od strane „Kurira”, Komisija nije mogla da se dogovori da li je kodeks prekršen ili nije. Tada je Skroza glasala drugačije – da nema prekršaja i da „nema tu problema sa plagiranjem”.
Zašto većina članova Komisije gleda blagonaklono na ponašanje tabloida koji je rekorder u kršenju novinarskog kodeksa? Razlog tome se možda nalazi u činjenici da je glavni urednik „Kurira” Ratko Femić i član izvršnog odbora NUNS-a, udruženja koje u Savetu ima bitan uticaj. Pored dva predstavnika koja su delegirali (Tamara Skroza i Vlada Mareš), njihov funkcioner je i Stojan Marković, koji formalno predstavlja Lokal pres. U Komisiji je i Zlatko Čobović ( Asocijacije medija), takođe član NUNS-a.
O kršenju novinarskog kodeksa odlučuje i odgovorna urednica „Kurira” Marija Kordić, koja se jednom prilikom pohvalila da upravo ona piše žalbe u ime ove medijske kuće. Doduše, priznala je i da ih potom prepravlja Kurirov „glupi advokat”.
Otuda se katkad čini da odluke sve manje imaju veze sa kodeksom, a sve više sa ličnim afinitetima. Komisija za žalbe ne voli reflektore, što je „Politika” osetila na svojoj koži: kritičko izveštavanje o radu ovog tela dočekano je kao „obračun”, odnosno „bezočni napad državne ’Politike’ na samoregulativu”. 
Nemački savet za štampu sebe, naprotiv, vidi kao posrednika za rešavanje nesporazuma između čitalaca i redakcija.
Nadzornik nemačkog odbora za žalbe Roman Portak kaže za „Politiku” da je osnovni zadatak Saveta za štampu utvrđivanje da li je jedina svrha nekog teksta da vređa, ili je iz konteksta jasno da kritika teži da ispravi greške ili nepravdu.

Ponižavajuće je da vlada poništava konkurs za naučnike
Profesor Dušan Teodorović sa Saobraćajnog fakulteta u Beogradu održao je ove nedelje u SANU svoju pristupnu besedu za redovnog člana Akademije, na temu „Modeliranje saobraćaja”, i, pričajući o virtuelnim pčelama, slušaocima je na interesantan način približio ovu stručnu temu.
Naš sagovornik je član Evropske akademije nauka, profesor emeritus na američkom Državnom univerzitetu u Virdžiniji, gostujući profesor na Univerzitetu u Delaveru (SAD), u Sinču (Tajvan) i u Kopenhagenu. Objavio je 78 radova u međunarodnim naučnim časopisima, a ukupna citiranost njegovih radova prema bazi Google Scholar iznosi 4.554. Bavi se problemima saobraćajnog inženjerstva.
– Razvoj upravljačkih strategija u saobraćaju promenio je čovečanstvo u 20. veku, napravio od sveta globalno selo u kojem za 24 sata možete da stignete do Novog Zelanda ili Patagonije. To je dovelo do promena u načinu organizacije gradova, ali i ružnih posledica, jer godišnje na auto-putevima u svetu pogine oko milion i po ljudi. Postavlja se pitanje da li mi želimo tako da živimo ili postoje alternativna rešenja. Tu spadaju pitanja poput onog kako da upravljamo s 5. 000 aviona koji lete iznad Amerike i da ih bezbedno spustimo. Mi pravimo matematičke modele i razvijamo te softvere – kaže Dušan Teodorović.
U Virdžiniji ste dobili grant Američke agencije za nauku za vaš projekat koji se bavi optimizacijom kolonijom pčela. O čemu je reč?
Osmislio sam 2001. optimizaciju kolonijom pčela, inspirisanu ponašanjem pčela u prirodi. To su socijalni insekti – kada skupljaju hranu pčele sarađuju, jedna drugu obaveštavaju gde je poljana ili cvet i jave: „Tamo ima dobrog nektara, pođi sa mnom!” Napravili smo softver koji rešava složene inženjerske probleme, na primer, kako napraviti rute vozila koja u jednom jutru treba da isporuče robu na 1.000 adresa, s tim da što manje kilometara pređu, i sa što manje vozila. Ili, kako da na raskrsnici delimo zelena i crvena svetla tako da za sat vremena ukupan broj vozila najmanje čeka. Softver je baziran na ponašanju agenata-virtuelnih pčela, koje drugim pčelama po povratku u virtuelnu košnicu jave: „Našao sam za ovaj problem rešenje koje obećava” i u sledećim koracima zajedno tragaju za najboljim rešenjem. Modeli sa pčelama kod nas se ne primenjuju, a u svetskim časopisima citirani su više od 1.500 puta.
Matematički ste opisali i donošenje odluka u saobraćaju?
To sam radio kao gostujući profesor u Delaveru 1989. Ljudi u saobraćaju donose odluke na nivou svojih percepcija. Kad menjate traku na auto-putu, nikoga ne pitate, procenite i samo se ubacite između dva automobila. Primenjivali smo teoriju fazi skupovi i fazi logiku da opišemo te percepcije. Bavio sam se i upravljanjem poremećajima u saobraćaju. Kad je aerodrom zatvoren zbog magle, treba da rotiramo 250 aviona na mreži. Ako smestite 100 putnika u hotel i za svakog platite 150 dolara, tom odlukom napravili smo 15.000 dolara trošak. Moramo u trenutku da ponudimo rešenje na osnovu softvera kako da se najbolje i najbrže reši taj problem.
Dugo predajete u svetu. Koja iskustva možete da prenesete našoj sredini kada je naučna zajednica u pitanju?
Kad vidite kako je nauka organizovana u Americi, Japanu, Australiji i čitavoj zapadnoj Evropi, dolazite do poražavajuće činjenice da samo Albanija, Crna Gora, BiH i Srbija imaju ministarstvo nauke. Sve druge zemlje imaju agenciju ili fond za nauku, što imaju i Slovenija i Hrvatska. Država daje budžet, u bordu sede 24 naučnika s impresivnim biografijama, bez mešanja političara u njihov rad. Srbija mora da iskorači i kaže da neće nikakva vlada da poništava naučni konkurs jer je to ponižavajuće za naučnu zajednicu. Nauka treba da se ostavi naučnicima, a onda svaki naučnik da otvori profil na Google Scholar, gde se vidi šta je objavio, ko ga je citirao, koliki ima Hiršov indeks. Drugo, u svetu ne postoje asistenti na fakultetima i oni nisu u radnom odnosu. Ko radi master ili doktorat, ima stipendiju i za to vreme drži vežbe studentima. Docent, što je najniži nastavnički čin, nema stalan posao i ima šest godina da se dokaže. Oko 38. godine gleda se da li je dovoljno dobar da dobije zvanje vanrednog profesora i privilegiju da ne može da izgubi posao. Gledaju mu publikacije, časopise, citiranost, projekte, kako su ga ocenili studenti. U Srbiji se s 23 godine zaposlite na fakultetu i ostajete do penzije. Ja sam, recimo, napisao deset projekata za američku Agenciju za nauku, a prošla su mi samo dva. Takođe, dva redovna profesora u Americi nemaju istu platu i razlika može da bude trostruka, jer ako neko donosi univerzitetu pet miliona dolara godišnje u projektima, on mora da ima i veću zaradu.



Sistem mora da se resetuje

Kako ocenjujete Verbićev rad?
Neću da ga napadnem. Trudio se, uradio je maksimum što je mogao, ali za neke stvari je potrebno vreme. Postao je ministar samo šest meseci posle odbranjenog doktorata i time sam sve rekao. Ne verujem da pitanje nauke može da rešava neko bez značajnog međunarodnog iskustva, neko ko ne zna kako funkcionišu strani univerziteti, gde su fondovi, pravila za izbor u zvanje... Ko nema to iskustvo, neka ne pokušava.

Kakav je vaš stav o poništavanju konkursa za naučnoistraživačke projekte?
Kod nas ima 18.000 naučnika, a zapravo je tri puta manje onih ozbiljnih. Imam primedbe na konkurs, ali ne bih ga poništio. Prvi put su urađene stvari koje su dobre. Na primer, neko napiše rad, a ostali se potpišu kao koautori i tako napreduju u zvanje, a na ovom konkursu neće dobiti svi koautori isti broj poena, kao pre, već dele poene po broju autora. Loše u konkursu je što se gleda samo poslednjih pet godina u karijeri, a trebalo bi da se uzme u obzir sve što ste uradili. Moramo da se naviknemo i na instituciju nezavisnog recenzenta. Pošaljite rad stranom časopisu, oni nađu recenzenta u Japanu, Argentini i dobijete izveštaj – da je rad odbijen ili ima potencijala, ali morate da uvažite primedbe recenzenta, pa da opet probate, dok vam rad ne objave.
Zašto naučna javnost s više strasti progoni sumnjive doktorate političara, a radije ćuti o plagijatima svojih kolega s Beogradskog univerziteta? „Politika” je pisala o profesorki Lidiji Radenović s Biološkog fakulteta, za koju se sumnja da je plagirala rad, i još nema epiloga, kao ni u aferi „Indeks”.
Ne znam konkretan slučaj, ali slažem se da je to potrebno da se priča i o državnim fakultetima. Na skupu u SANU naveo sam više desetina imena zaposlenih na državnim fakultetima kojima je u stranim časopisima poništen rad zbog plagiranja. Reč je o Biološkom, Šumarskom, Rudarsko-geološkom, Pravnom u Kragujevcu, FON-u, Medicinskom fakultetu, Farmaceutskom... Beogradski univerzitet ne oglašava se o ovim pitanjima, a SANU ne može ništa dalje da uradi jer Akademija nije izvršna vlast, nemamo pravo niti nameru da idemo u operativni deo. Mašinski fakultet u Kraljevu tada sam više prozvao, zbog sporadičnog slučaja, nego što je trebalo i zbog toga im se izvinjavam. Naveo sam da je Emilija Stanković s Pravnog fakulteta u Kragujevcu, nekada pomoćnik ministra prosvete, unapređena u redovnog profesora za Rimsko pravo, tako što je objavila dva rada, uzevši ih iz disertacije Nikol Žihe iz Zagreba, koja je dokazala da je reč o plagijatu. I niko ne sme da kaže: „Ljudi, ovo je carevo novo odelo”. FON je, recimo, prednjačio s objavljivanjem u sumnjivim časopisima, a svi su ostali u zvanjima. Platili su 300 dolara u rumunskoj „Metalurgiji” i objavili su im rad.
Bili ste u Komisiji za akreditaciju za vreme ministra Žarka Obradovića i obrazložili ste ko ne može da dobije dozvolu za rad (Evropski univerzitet, Internacionalni univerzitet u Novom Pazaru). Zašto su na na kraju svi dobili akreditaciju?
Predlozi Akreditacione komisije kojima se uskraćivala akreditacija pojedinim institucijama bili su detaljno obrazloženi, a Nacionalni savet za visoko obrazovanje je pobijao ova rešenja i davao akreditaciju bez obrazloženja. Samo rektor privatnog Evropskog univerziteta dao je 70 doktorata, a političari su dobijali doktorate usput. Doktorat znači da pet-šest godina samo radite doktorat i da spavate. Viđao sam u svetu ljude koji donesu poljski krevet u laboratoriju, dok rade eksperiment za doktorat, a kod nas odete po doktorat u Mladenovac. Meni ne imponuje ni naša vlada koja je sticala diplome po privatnim fakultetima, uključujući i šefa države. Polemisalo se o tome da li je to regularna diploma, ja sam siguran da jeste. Tu nije ništa sporno, sporno je kako mu se zovu tri najbolja druga sa studija s kojima je pio kafu u kafiću kada gube časove. Sporno je što premijer ima ambicije da bude arbitar u vezi s doktoratom ministra policije. Poražavajuće je i što privatne kompanije traže studente koji su diplomirali na državnim fakultetima, a oni s Megatrenda po partijskoj liniji se zapošljavaju u državnoj upravi.
Sada ste u Odboru za visoko obrazovanje SANU. Od čega treba početi da bi se uredilo stanje u nauci?
Svet ima integrisani univerzitet što znači da se studenti ne upisuju na fakultet nego na univerzitet. Ne upisuju se na političke nauke ili na hemiju, nego na Harvard. Svi fakulteti su na jednom mestu i prve dve godine studija su zajedničke za srodne studije. Kod nas novac drže fakulteti i vode svoje autonomne politike. Integrisani univerzitet je dobar zato što oni kažu: „Razvijaćemo molekularnu biologiju; ona nam je sada bitnija od političkih nauka, jer imamo suficit i inflaciju političara u ovom trenutku”. Kod nas niko to neće da kaže i mi finansiramo sve podjednako! Drugi problem je što naši mladi ljudi nemaju međunarodno iskustvo. Ja sam progledao na postdoktorskim studijama u Danskoj i na Berkliju. Osam godina sam bio napolju i znam šta to znači. A kod nas jedino hemijski fakultet u Beogradu i u Kragujevcu imaju uslov da mora da se ide na postdoktorsko usavršavanje.

Sabor na Ravnoj gori: 75 godina od dolaska Mihajlovića
RAVNA GORA - Na Ravnoj gori je održan Sabor povodom 75. godišnjice početka gerilskog otpora Jugoslovenske vojske u Otadžbini nacističkoj okupaciji u Drugom svetskom ratu. Vence kraj spomenika Dragoljuba Draže Mihajlovića položili su predstavnici organizacija iz Srbije i dijaspore koji poštuju i slede tradiciju Ravno gorskog pokreta.
Potpredsednik SPO Aleksandar Čotrić je pročitao pozdravno pismo prica Aleksandra Karađorđevića u kome se između ostalog kaže da godina iza nas predstavlja godinu velike pobede.
„Rehabilitacijom generala Mihajlovića i mog oca kralja Petra Drugog otvoren je novi put istine, koja je 70 godina bila skrivana, na nama je danas da se sa poštovanjem sećamo svih oficira i vojnika Jugoslovenske vojske u otadžbini i da istinu o njima prenesemo sledećim generacijama”, dodaje se u pismu.
Čotrić je rekao da će se u Skupštini Srbije boriti, da se donese deklaracija i osudi zločina komunističkog totalitarnog režima i izgradi Memorijalni centar posvećen borcima Ravnogorskog pokreta.
Tražićemo da se konačno počne sa primenom zakona o pravima boraca Ravnogorskog pokreta, pre deset godina je ovaj zakon donet, ali nažalost do sada nijedan jedini ravnogorac nije ostvario pravo na penziju i na druga prava koja mu pripadaju, jer komunisti to blokiraju iz SUBNOR-a”, naveo je Čotrić.
Prema njegovim rečima, najveće zasluge što je danas državna himna Bože pravde, što je oživljena uspomena na ravnogorsku borbu i rehabilitovan general Mihajlović pripada SPO-u i njegovom predsedniku Vuku Draškoviću.
Mirko Čikiriz, potpredsednik SPO smatra da, sve dok istorijski udžbenici ne budu objektivno sagledavali Drugi svetski rat i ličnost generala Mihajlovića, ali i njegovu ulogu u Balkanskim i Prvom svetskom ratu, sve dok u porodicama i institucijama i svuda ne bude ono što je zaista bilo promovisano, našu misiju nećemo završiti.
Inače, na Ravnogorskom saboru nije bilo lidera političkih stranaka, prenosi Tanjug.

Otvoren Poljoprivredni sajam u Novom Sadu
Novi Sad – Strateški ciljevi Srbije u poljoprivredi su redefinisani, počelo je sprovođenje projekata koji treba da dovedu do pune iskorišćenosti izvoznih potencijala i do bržeg razvoja države, istakao je predsednik Srbije Tomislav Nikolić, otvarajući 83. međunarodni poljoprivredni Sajam u Novom Sad. Sajam je ove godine okupio oko 1.500 izlagača iz 60 zemalja sveta, a zemlja partner je Italija, čiji je ambasador u Beogradu Đuzepe Manco takođe prisustvovao svečanom otvaranju.
Predsednik Srbije je rekao da su poljoprivredni potencijali naše zemlje, a posebno Vojvodine, ogromni i da je Novosadski sajam tradicionalno najvažnija manifestacija ove vrste u regionu.
– Poljoprivredni sajam je decenijama, pa i u najtežim vremenima, bio prozor u svet Srbiji, omogućavajući da nove tehnologije dođu do nas, ali i da proizvodi naše poljoprivrede i industrije budu plasirani izvan naših granica – naveo je Nikolić.
On je podsetio da je Italija evropski lider u proizvodnji opreme za prehrambenu i vinsku industriju i naglasio da je međusobna razmena iskustava naročito dragocena. Predsednik Nikolić je rekao da posebno raduje što na sajmu ponovo izlažu i kompanije iz zemalja koje su se nakratko bile povukle s našeg tržišta.
Ambasador Manco je naglasio da Italija podržava evropsku perspektivu Srbije i da se zalaže za što brže otvaranje poglavlja 23 i 24.
– Razvoj i zapošljavanje su zajednički prioritet za obe države, ali i celoj Evropskoj uniji, a poljoprivreda je ona oblast koja stvara nova radna mesta i šanse – rekao je Đuzepe Manco.
Ministarka poljoprivrede Snežana Bogosavljević Bošković je navela da srpska vlada „veoma dobro prepoznaje potencijal poljoprivrede i stoji čvrsto uz ovaj sektor, dajući mu podršku ali i postavljajući sve više ciljeve”. Ministar privrede Željko Sertić je istakao da su „za zahtevnu evropsku utakmicu naši najbolji igrači poljoprivreda i prehrambena industrija”.
U okviru kolektivne izložbe Italije (Hala 1) predstaviće se 16 kompanija koje proizvode mašine i opremu za prehrambenu industriju, mašine za proizvodnju peleta, sisteme za navodnjavanje, spalionice za životinjski otpad, priključne poljoprivredne mašine, opremu za stočarstvo i sadnice voća i vinove loze. Njihov nastup organizovala je Italijanska agencija za spoljnu trgovinu ICE.
Tokom sajma biće održana stručna konferencija Italija–Srbija o agrobiznisu, voćarstvu i organskoj proizvodnji. Gastronomija Apeninskog poluostrva će biti prikazana kroz specijalni kurs studentima ugostiteljskih škola i specijalizovanih fakulteta. Takođe će biti predstavljena i italijanska vina.
Ovogodišnjoj izložbi poljoprivredne mehanizacije pripala je čak polovina izložbenog prostora na sajmu, a posetioci će moći da vide preko 1.500 mašina. Resorno ministarstvo i ove godine finansijski je podržalo nacionalnu izložbu stoke.
Sajam se završava 20. maja.

Goce Delčev – heroj ili antisrpski ideolog
Posle 53 godine, iz popisa ulica Novog Beograda moglo bi da bude izbrisano ime makedonskog revolucionara Goce Delčeva (1872–1903). Upražnjeno mesto na uličnoj tabli već sada je rezervisano za sovjetskog maršala Fjodora Ivanoviča Tolbuhina. Njegovo ime biće upisano u mapu prestonice samo ukoliko Skupština grada prihvati inicijativu ministra unutrašnjih poslova Nebojše Stefanovića da se prestonici, između ostalog, ponovo vrati Ulica maršala Tolbuhina. Odluka da se novobeogradska saobraćajnica nazove po sovjetskom heroju sasvim je prirodna, smatra gradski menadžer Goran Vesić, jer Goce Delčev, kao osnivač i vođa Makedonske revolucionarne organizacije i Bugarske makedonsko-odrinske revolucionarne organizacije (BMORO), ionako „nije zadužio Srbiju niti Beograd svojim delima, već je politika organizacija kojima je rukovodio bila izrazito antisrpska”.
Izjava beogradskog čelnika otvorila je niz pitanja – ko je zapravo Goce Delčev – narodni heroj Makedonije ili Bugarske? Je l’ on zaista bio antisrpski ideolog? Mogu li zbog takvog stava vlasti i čina preimenovanja ulice biti poljuljani odnosi između makedonskog i srpskog naroda?
Dok Nacionalni savet makedonske nacionalne manjine najoštrije osuđuje ovakav način kvalifikovanja lika i dela Goce Delčeva, istoričari se, kako ističu, samo „drže” činjenica.
Dr Aleksandar Životić, sa Katedre za istoriju Filozofskog fakulteta u Beogradu, smatra da Goce Delčev ne može da ima nikakvog značaja za razvoj odnosa između srpskog i makedonskog naroda.
– Sa stanovišta istorijske nauke Goce Delčev nema zaslugu koja bi ga kvalifikovala da ima ulicu u Beogradu, dok su zasluge maršala Tolbuhina nesporne, tako da je sramota što ju je uopšte i izgubio. Realno, zasluge Delčeva i za makedonski narod su minimalne. Makedonci su oko svega toga napravili najobičniji mit koji se formirao poznih četrdesetih godina prošlog veka kada je Delčev postao simbol makedonske nacionalne borbe. Pa i Lazar Koliševski, jedan od vodećih makedonski komunista, odmah posle rata izjavio je da je Delčev bio Bugarin koji nema nikakvih posebnih zasluga za borbu makedonskog naroda – ističe dr Životić.



Ulica Goce Delčeva postoji i u Grockoj

U Srbiji prema popisu iz 2011. živi 22.755 Makedonaca, a najviše ih je u Beogradu i južnom Banatu. Najviše Makedonaca u Beogradu živi u opštinama Novi Beograd i Palilula. U glavnom gradu postoji 13 ulica koje su imenovane po makedonskim velikanima, gradovima ili  regijama. Osim u Novom Beogradu, Ulica Goce Delčeva postoji i u beogradskoj opštini Grocka, u naselju Kaluđerica.

Organizacija koju je revolucionar predvodio, dodaje dr Životić, zalagala se za sasvim drugačije ciljeve od ideje o slobodnoj Makedoniji.
– To je bila revolucionarna organizacija koja je, pre svega, vodila probugarsku politiku i samim tim tretirala Makedoniju kao integralni deo bugarskog nacionalnog prostora. Zaista se ne može govoriti da je takva politika bila u funkciji srpsko-makedonskog prijateljstva. Putem ubistava, pokušaja atentata, lažnih tužbi pred osmanskim sudovima i fizičkim napadima BMORO je želeo da minimalizuju srpsko prisustvo i uticaj u Makedoniji. Ubijani su vlasnici škola, prosvetni radnici, napadani su đaci srpskih škola. Organizaciju atentata i napada na terenu vršio je Dame Gruev, najbliži prijatelj i saradnik Goce Delčeva. U periodu između 1897. i 1902. počinjeno je više stotina ubistava, napada i krivičnih dela protiv pripadnika srpske zajednice u Makedoniji – nabraja dr Životić.
U Nacionalnom savetu makedonske nacionalne manjine u Srbiji podsećaju da nisu negodovali samo zbog eventualnog preimenovanja Ulice Goce Delčeva, nego i zato što je makedonski narodni heroj okarakterisan kao vođa bugarske organizacije.
– Zaista je uvredljivo da se njegova politika tretira kao izrazito antisrpska. To je izraz nepoštovanja prema makedonskoj zajednici u Srbiji, u Beogradu. Goce Delčev je bio revolucionar, veoma obrazovan čovek koji je završio Vojnu akademiju i učiteljsku školu, njegove ideje za slobodnu i nezavisnu Makedoniju žive i danas u celom svetu. On je naš najveći revolucionar i narodni heroj. Baš 4. maja u Jabuci smo obeležili godišnjicu njegove smrti. Među prisutnima su bili i gradonačelnik Pančeva i ambasadorka Makedonije, tako da nam nije jasno kako Goce Delčev u Pančevu može da bude heroj, a u Beogradu antisrpski revolucionar – pita se Zorica Mitrović, portparol Nacionalnog saveta makedonske nacionalne manjine.
--------------------------------------------------
U popisu beogradskih ulica skoro čitava mapa Makedonije
Na primedbe Nacionalnog saveta makedonske nacionalne manjine u Srbiji, iz gradske vlasti odgovaraju da eventualna odluka o brisanju Goce Delčeva iz imena novobeogradske ulice nema nikakve veze sa odnosom Beograda i Srbije prema Makedoniji. Takođe, podsećaju da nema kraja Makedonije po kome nisu nazvane ulice u glavnom gradu (Makedonska, Ohridska, Prespanska, Štipska, Dojranska, Prilepska, Kumanovska, Vardarska, Strumička…), uz isticanje da Goce Delčev ničim nije zadužio srpski narod, ni Beograd. Štaviše, bio je osnivač MRO iz koje je nastala VMRO, probugarska organizacija koja se borila protiv srpskog uticaja u Makedoniji i čiji su pripadnici ubili kralja Aleksandra, kažu u gradskoj vlasti, uz podsećanje da je u Skoplju most koji se zvao po caru Dušanu, preimenovan u – Kameni most.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Šutanovac baca rukavicu Pajtiću
Izborna skupština demokrata još nije na pomolu, a Bojan Pajtić je već ostao bez jednog od mogućih „izazivača” u borbi za partijski tron.
„Drago mi je da gospodin (Goran) Ješić ima pozitivno mišljenje o nekim mojim osobinama, ali neću se kandidovati za predsednika Demokratske stranke”, kratko je za „Politiku” bivši ambasador u SAD Ivan Vujačić prokomentarisao izjavu potpredsednika DS-a.
Ješić je za NIN rekao da bi najradije video Vujačića na čelu stranke jer je reč o „profesoru, uglednom diplomati, intelektualcu, stranačkom čoveku s jasnim opredeljenjem koji bi doneo neophodan mir u DS”. A sadašnji lider stranke Bojan Pajtić i njen funkcioner Dragan Šutanovac trebalo bi da prema Ješićevom mišljenju budu potpredsednici partije.
Ali, kako sada stvari stoje, Pajtić i Šutanovac će odmeriti snage na unutarstranačkim izborima koji, prema statutu DS-a, moraju da uslede najdalje šest meseci od završetka republičkih izbora. Kada će biti održani, i da li će biti neposredni ili delegatski, trebalo bi da se zna 28. maja za kada je planirana sednica Glavnog odbora DS-a, kaže Branimir Kuzmanović, generalni sekretar te partije.
Da li će demokrate, posle Tadića, Đilasa i Pajtića, dobiti četvrtog lidera za četiri godine? Šutanovac smatra da je došao njegov trenutak budući da je Pajtić katastrofalno izgubio na izborima u Vojvodini. Ali, na putu do liderske pozicije u DS-u, bivšem ministru odbrane može da se ispreči takozvana afera „Pašnjak”. Centar za istraživanje korupcije obznanio je da je Šutanovac bez građevinske dozvole sagradio 139 kvadrata stambenog prostora u centru Beograda, na Vračaru.
Pajtić je gubitak vlasti u Vojvodini i više nego skroman učinak na republičkim izborima predstavio kao uspeh, a u desetodnevnoj postizbornoj „cenzus krizi” nametnuo se kao neformalni opozicioni lider i tako amortizovao optužbe da je izgubio izbore.
Iako je uspeo da sačuva oreol čuvara demokratskih tekovina, za još jedan mandat će morati da pred stranačkim organima opravda podršku koaliciji DSS–Dveri na ponovljenom glasanju 4. maja, za koju je i Ješić pre nekoliko dana kazao da je bila Pajtićeva lična odluka koja je za diskusiju, ali i fijasko DS-a u Vojvodini. Jer, kako je za naš list kazao jedan pokrajinski funkcioner demokrata koji nije želeo da ga imenujemo, lider DS-a je i sam pre nekoliko godina tražio ostavke pojedinih ministara na stranačke funkcije jer su na izborima ostvarili svega nešto više od 22 odsto.
„Sada smo u pokrajini posle 12 godina vlasti Pajtića i pored toga što je lista nosila njegovo ime osvojili manje od osam odsto glasova i imaćemo isti broj poslanika kao radikali, dok smo Novi Sad glatko izgubili. Zato će on morati da odgovara”, navodi ovaj funkcioner.
Ipak, Pajtić smatra da mir u stranci nije narušen i u intervjuu za „Vreme” negira postojanje unutarstranačkih sukoba, dodajući da će se stranka izjašnjavati o rukovodstvu čim bude tehnički moguće da se organizuju neposredni izbori. Za „Politiku”, lider DS-a pojašnjava da su ga u stranci uveravali da partijsku skupštinu ipak sazove za septembar, dok se stišaju strasti.


Bojan Pajtić (Foto Željko Jovanović)


„Na izborima 24. aprila DS je osvojila veći procenat i više glasova nego 2014. iako su nam ponovo pocepali stranku, satanizovali nas u medijima, fizički napali i pokrali u toku izbornog procesa. Niko ne traži stranačke izbore. Upravo suprotno, ja sam tražio da oni treba da se održe u junu, a drugi su mislili da nema mesta žurbi”, navodi on za naš list.
Na spuštanje lopte poziva i Dragoljub Mićunović, predsednik Političkog saveta DS-a, koji kaže da stranka treba najpre da napravi ozbiljnu analizu rezultata na parlamentarnim izborima kojima „niko ne može biti oduševljen”.
„Neke naše uzdanice kao što su Vojvodina i beogradske opštine nisu dali rezultate kao na proteklim izborima. Ali, uspehom možemo smatrati to što nije uspela ogromna želja Vučićevog režima da skloni DS sa političke pozornice. Sada treba da ojačamo stranačku infrastrukturu i izgradimo stranku u novim uslovima”, naglašava Mićunović za „Politiku”.
On očekuje da će izborna skupština biti prilika da Pajtić podnese izveštaj o radu i dodaje da neko mora da snosi odgovornost jer je kampanja DS-a morala da bude drugačija.
Iako ne želi da se oglašava oko aktuelnih stranačkih dešavanja, Dragan Šutanovac će se, prema saznanjima „Politike”, kandidovati za lidera DS-a.
„I Šutanovcu odgovaraju neposredni izbori a kako sada stvari stoje, njegovu kandidaturu će podržati svi odbori u centralnoj Srbiji, još sedam ili osam u Beogradu a očekuje se i još dvadesetak u Vojvodini”, kaže naš sagovornik.
U ovom trenutku, zbog procedura, izbori bi najranije mogli da se održe početkom jula, kaže Branimir Kuzmanović, koji smatra da je ipak realnije da uslede u septembru. Upitan da li će se, kako se spekulisalo, i on uključiti u trku za lidera DS-a, Kuzmanović kaže da „pre raspisivanja stranačkih izbora nema svrhe govoriti o namerama”.

Linta:Odavanje počasti hrvatskog državnog vrha skandalozna
Predsednik Saveza Srba iz regiona Miodrag Linta smatra skandaloznim to što je hrvatski državni vrh, na čelu sa predsednikom Vlade Tihomirom Oreškovićem, odao počast ustaškim zločincima u Blajburgu.
On je u izjavio dostavljenoj medijima naveo da je poseban skandal to da je Predsedništvo Hrvatskog sabora ponovo donelo odluku da bude pokrovitelj komemoracije ustašama i domobranima koji su bili verni sledbenici Adolfa Hitlera i nacističke Nemačke.
''Ovo je još jedan u nizu dokaza da je u Hrvatskoj na delu otvoreni proces rehabilitacije ustaškog režima i predstavljanja ustaša kao boraca za hrvatsku slobodu protiv srpske hegemonije'', rekao je Linta.
On ističe da nikada ne smemo pristati na ''proustašku i profašističku tezu značajnog broja hrvatskih političara, crkvenih velikodostojnika i javnih ličnosti da je svako ko je ubijen bez suđenja žrtva i da su sve žrtve iste''.
Kako ocenjuje, time se šalje sramna poruka da Jasenovac, fabrika za masovno ubijanje nevinih Srba, Roma i Jevreja, i Blajburg, mesto gde su ubijeni zločinci, imaju jednaku težinu i isti značaj. (Tanjug)
Antifašisti na Petrovoj gori, državni vrh u Blajburgu
ZAGREB  – Na Petrovoj gori, u Hrvatskoj, danas je obeležena godišnjica partizanskog proboja na Biljegu, a toj svečanosti se ni ove godine nisu odazvali predstavnici hrvatskog državnog vrha, od kojih je dobar deo bio u Blajburgu.
Kako su podsetili Mile Knežević, poslednji preživeli učesnik proboja na Biljegu, i Vladimir Đurić, svedok događaja, reč je o jednoj od značajnijih antifašističkih akcija koja je pre 74 godine donela spas desetine hiljada progonjenih Srba i partizana.
„Neka nas čuju i oni koji nisu došli na obeležavanje toga dana, ali jesu otišli tamo gde je poražena jedna od fašističkih vojski. U poslednje vreme se u našem javnom prostoru mnogo govori o antifašizmu, ali se malo toga kaže”, rekao je predsednik Srpskog narodnog veća Milorad Pupovac.
On je ukazao da neki govore da antifašizam koji neguju Savez antifašističkih boraca i Antifašistička liga nije evropski, saopštilo je SNV.
„Ko je od 1941. do 1945 delio antifašizam na evropski i neevropski, na liberalni i neliberalni? Oni koji danas žele kazati da postoji antifašizam samo jedne političke boje, a pri tome sebe smatraju kritičarima totalitarizma - varaju se. Da antifašizam nije bio pluralan i obuhvatao sve ljude i različite politike, nikada ne bi pobedio”, rekao je Pupovac.
On je podsetio da se danas, pored skupa na Petrovoj gori održava još jedan, aludirajući na komemoraciju na Blajburgu.
„Ovo nije jedini skup koji se održava danas. Jedina razlika je u tome što država nije s nama danas. Predstavnici države su na drugom mestu i to ne u svojoj zemlji, nego u tuđoj. Ne sa onima koji su branili ovu sa zemlju, nego s onima koji su počinili zločine i pobegli iz nje”, istakao je Pupovac.
Na, kako ga je nazvao, katastrofalan odnos vladajućih strnaka u Hrvatskoj prema antifašizmu, ukazao je Franjo Habulin, predsednik Saveza antifašističkih boraca i antifašista Republike Hrvatske (SABA RH). On je naglasio da je u Hrvatskoj na snazi istorijski revizionizam.
Da je antifašizam trajna vrednost koja je jednako važna danas kao što je bila i nekada, upozorio je i Zoran Pusić, predsednik Antifašističke lige Republike Hrvatske. (Tanjug)

Održan protest u Prištini protiv kosovske vlade i ZSO
PRIŠTINA – U centru Prištine danas je održan protest na kome se okupilo više hiljada pristalica opozicije koji su protestovali zbog sporazuma o demarkaciji granične linije sa Crnom Gorom i formiranja Zajednice srpskih opština i sa koga je poručeno da je kosovska vlada korumpirana i da treba da ode.
Demonstranti na trgu ispred zgrade vlade u Prištini nosili su kosovske zastave, zatim, zastave Albanije, SAD, Nemačke, kao i transparente „Kosovo do Čakora”, „Ostavka”, „Demokratija, ne autokratija”, „Isa je srpski čovek”.
Na skupu pod motom „Za dostojanstvenu državu”, obratili su se lider Alijanse za budućnost i Inicijative za Kosovo Ramuš Haradinaj i Fatmir Ljimaj koji su optužili kosovsku vladu da ugrožava „ustav zemlje”, i da „antiustavna vlada mora otići”.
Haradinaj je rekao da Kosovu prete dve opasnosti, kako tvrdi, nepravedno mešanje Srbije, kao i kosovska vlada koja je korupcijom uništila ekonomiju i ometa pravnu državu.
Ljimaj je optužio kosovsku vladu da umesto da radi na promeni stanja, trudi se da prevari građane trgovinom, tvrdeći „dobijamo vize, dajemo zemlju”.
„Kasnije ćete videti drugu trgovinu - prihvatamo ZSO i stvaramo Vojsku Kosova”, rekao je Ljimaj.
Nekoliko hiljada demonstranata je i danas skandiralo protiv ZSO i demarkacije sa Crnom Gorom, kosovskog predsednika Hašima Tačija, premijera Ise Mustafe i Vlade Kosova.
Protest, „Protiv Vlade Kosova”, koji su danas organizovale dve opozicione kosovske stranke Alijansa za budućnost Kosova i Inicijativa za Kosovo bio je prvi u kojem nije učestvuje treća kosovska opoziciona stranka „Samoopredeljenje”.
U Prištinu je pre protesta stiglo na desetine autobusa sa demonstrantima, a najviše blizu pedeset, kako prenose kosovski mediji, stiglo ih je iz Dečana.
U gradu su bile stacionirane jake snage Kosovske policije koje su bile raspoređene ispred zgrade Vlade i Skupštine Kosova.
Kosovska opozicija seriju protesta u Prištini započela je oktobra 2015. godine, neki od njih bili su nasilni. Poslanici kosovske opozicije od nasilja nisu prezali ni u Skupštini Kosova gde su upotrebom suzavca sprečavali održavanje sednica.
Kosovska opozicija protivi se formiranju Zajednice srpskih opština i demarkaciji sa Crnom Gorom dok izbor Hašima Tačija za predsednika Kosova, protiv kojeg su takođe protestvovali, smatraju protivustavnim.  (Tanjug)

Vučić o RS: Ne verujem u zavere, ali ni u slučajnosti
VALjEVO – Premijer Aleksandar Vučić izjavio je danas da ne veruje u zavere, ali ni u slučajnosti, posebno kad su u zbivanja u regionu umešani strani centri moći, što, dodao je, ne oslobađa odgovornosti naše političke elite.
Odgovarajući na pitanje novinara o medijskim navodima da su zbivanja u Republici Srpskoj inicirana spolja, premijer je izrazio uverenje da „nekom jeste u interesu” da destabilizuje Balkan, ali da to nikako ne oslobađa od odgovornosti nacionalne političke elite.
„Ne verujem u zavere, ali ni u slučajnosti...pogotovo kad finansiranje dolazi spolja, rekao je Vučić.
On je ponovio apel građanima i političkim liderima Srpske da danas svoje političke stavove i strasti iskažu na miran i dostojanstven način.
„Nadam se da će Srbi danas pokazati svoje demokratsko lice”, rekao je i izrazio očekivanje da će protesti proteći u miru.
Premijer se pozvao na primere iz regiona, podsećajući da u Makedoniji stranci neprestano pomeraju datum izbora, da u Hrvatskoj nema kvoruma iako imaju novu vladu, da u Prištini nema sednice parlamenta bez suzavca, a u Podgorici je, kako je rekao, bilo neprijatno gledati ono što se juče dogodilo.

Nadam se da će Srbi danas pokazati svoje demokratsko lice.

Na pitanje da li treba očekivati pokušaje ugrožavanja stabilnosti u Srbiji, ocenio je da je nas iskustvo iz 2000. naučilo da budemo oprezniji, da ne verujemo u „jagode sa šlagom”, već u težak rad.
Premijer veoma značajnim pokazateljem odgovornosti građana Srbije smatra to što na izborima nisu glasali za antisistemske stranke, kakve su u regionu dobijale i po 20 odsto glasova, a u Srbiji je to ispod 10 odsto.
On je ponovio apel akterima zbivanja u Banjaluci da sačuvaju mir.
„Mislim da svaki Srbin danas navija da sve prođe mirno”, rekao je.
Srbija je, prema njegovim rečima, učinila što je bilo do nje, ne opredeljujući se ko je u pravu a ko ne, ko je boilji a ko lošiji u RS.
„Mi ćemo uvek učiniti sve što traže od nas iz Republike Srpske, , u skladu sa Dektonskim sporazumom, a mi njih pozivamo da sačuvaju mir i da ne budu u zavadi”, zaključio je Vučić, prenosi Tanjug.
DS i SRS na Starom gradu - ništa posebno
VALjEVO – Ne vidim ništa čudno, ni posebno u tome sto su se DS i SRS udruzile na Starom gradu, poručio je premijer Aleksandar Vučić odgovarajući na pitanje novinara u Valjevu.
„Vidim da je od toga napravljen veliki slučaj, a ja ne mislim da je to nešto posebno, svi se sa svima udružuju”, rekao je Vučić.

Na lokalu, kako je primetio, ljudi često vode više računa o ličnim, nego o zajedničkim interesima, o čemu govori činjenica da su neke lokalne liste koje vode računa o interesima građana dobile i 60 odsto podrške građana, a tamo gde nema suštinske podrške dolazi do „pretakanja”, a potom i „trgovine”, i toga će, zaključio je, uvek biti.

Pominjući da su naprednjaci takođe sada u Petrovcu formirali koaliciju s demokrata, uprkos njegovom protivljenju, Vučić je primetio da ipak „ne možete ljudima da branite da se udružuju na lokalu”, jer, kako je istakao, važno je da na republičkom i pokrajinskom nivou „imate jasnu i nedvosmislenu politiku”.
Na lokalu, kako je primetio, ljudi često vode više računa o ličnim, nego o zajedničkim interesima, o čemu govori činjenica da su neke lokalne liste koje vode računa o interesima građana dobile i 60 odsto podrške građana, a tamo gde nema suštinske podrške dolazi do „pretakanja”, a potom i „trgovine”, i toga će, zaključio je, uvek biti.
„Ali, ne vidim da je to neki veliki problem, možda je specificno samo to što je reč o opštini Stari grad, gde ima najviše para, a ja se radujem što se moji nisu sjatili oko para. Ili samo nisu imali priliku da se sjate”, prokomentarisao je Vučić, prenosi Tanjug.
Sledeće godine rast do četiri odsto, najveći u Evropi
VALjEVO – Premijer Aleksandar Vučić je izjavio danas da bi Srbija već u 2017. mogla da ostvari privredni rast od četiri odsto, što bi bio najveći privredni rast u Evropi.
„Govorim o potencijalnom rastu od četiri odsto sledeće godine, najveći rast u Evropi ćemo da imamo sledeće godine, borićemo se i takmičiti za to”, rekao je Vučić odgovarajući na pitanja novinara u Krušiku u Valjevu.
On je istakao da to znači da je Srbija u prethodne dve godine postavila temelje ozbiljne države.
Vučić je dodao da je, ipak, za ekonomski rast neophodna stabilnost i mir i da zato uvek insistira na tome.
„Kod nas Srba postoji jedna čudesna osobina, sada u dobrom delu Srbije ljudi vide da smo uspeli da izdignemo nos iznad vode, pa možemo da dišemo, ali su nam usta ispod vode i telo”, naglasio je Vučić dodajući da je to ljudi vide i odmah počnu da se svađu čime mogu opet nos da vrate ispod vode.
On je istakao da je cilj se „celo telo izvučemo iz vode da možemo da slobodno dišemo”, naglasio je Vučić.

Kod nas Srba postoji jedna čudesna osobina, sada u dobrom delu Srbije ljudi vide da smo uspeli da izdignemo nos iznad vode, pa možemo da dišemo, ali su nam usta ispod vode i telo.

Premijer je primetio da u Srbiji nikome nije vest smanjenje javnog duga u odnosu na BDP, niti je vest šestostruko manji deficit, ali da je on zbog toga veoma ponosan.
„Pretpostavljam da mi je ovo poslednji mandat, četiri godine napornog rada i mislim da ga iskoristim za veliki napredak Srbije”, rekao je Vučić.
On je naveo da će Srbija imati najveći ili drugi najveći rast u Evropi, što nikad nije bio slučaj sa Srbijom
„To su rezultati koje niko ne može da negira”, rekao je Vučić i dodao da će biti nastavljeno sprovođenje teških refomi, prenosi Tanjug.

Starogradska politička mućkalica
Gotovo alhemičarsko umeće mladog demokrate Marka Bastaća, koji je u Starom gradu pomešao najrazličitije stranačke boje – žutu, crvenu, crnu i plavu – obezbedivši sebi mesto predsednika ove beogradske opštine, izazvalo je takoreći pomračenje na političkom nebu Srbije.
Tridesetdvogodišnji „deesovac” obezbedio je podršku odborničkih grupa socijalista, radikala, SDS–LDP i DSS–Dveri i izgleda da niko od njih nije pitao svoje centrale – koliko to košta. A neke bi moglo da košta i mesta u Vladi Srbije.    
O političkom galimatijasu u Starom gradu možda se i ne bi čulo van granica ove opštine da se još ne čeka odluka o tome ko će činiti vladajući savez na republičkom i pokrajinskom nivou, ali i u mnogim drugim opštinama i gradovima. Spojivši „nespojive”, Bastać i njegovi novi saveznici sa lokala mogli bi da uzdrmaju neke potencijalne dogovore o vlasti, pa čak i opozicione saveze.
Povišena postizborna temperatura rezultirala je u ovom slučaju lavinom međusobnih optužbi za izdaju ideologije zarad sitnosopstveničke koristi.
I sve to iako SNS sa „tradicionalnim” partnerom SPS-om nema dovoljnu većinu na Starom gradu, sve i da im u pomoć priskoče i SRS, i DSS–Dveri, i SDS–LDP, jer bi svi zajedno imali 28 odbornika.
Na pokret „Dosta je bilo” naprednjaci svakako ne mogu da računaju. 
Iz jučerašnjih haotičnih izjava i saopštenja iz gotovo svih partija ne može se razabrati da li će sadašnji čudni starogradski vladajući „spoj” uopšte preživeti (ni ko će od novih gradskih funkcionera „preživeti” sud svoje partije).
Na prvi pogled deluje da hoće, jer se na konstitutivnoj sednici za formiranje ovakve vlasti, tajnim glasanjem, izjasnilo 38 odbornika od prisutnih 50.
Odluke za koje je bilo potrebno javno glasanje podržala su 34 odbornika – i to je zbor odbornika pomenutih stranaka koje su sada zvanično koalicija.
Zbog razlike u tajnom i javnom glasanju, jasno je da je za saradnju sa novom opštinskom vlašću „tajno” bila i nekolicina odbornika sa dve opozicione liste – SNS i DJB.
Ako se uzme u obzir i saopštenje Dveri da njihov jedini odbornik (troje pripada DSS-u) nije ni prisustvovao sednici, izgleda da je neko od „opozicionara” i javno glasao.
Kako se Stari grad smatra prestižnom beogradskom opštinom, uz rame sa Vračarom, juče je planulo više partijskih, koalicionih i unutarstranačkih verbalnih ratova ili bar nesuglasica.
Bez obzira na to što njegovi socijalisti ne bi mogli sa naprednjacima da formiraju vlast u ovoj opštini, oglasio se i Ivica Dačić, najavljujući da će kazniti članove svoje partije zbog samostalnog nastupanja i podrške demokratama.
On tvrdi da je cilj socijalista saradnja sa naprednjacima na svim nivoima gde je to moguće.
Međutim, a to je pokazalo iskustvo iz ranijih izbornih ciklusa, nije teško razvrgnuti lokalni savez ako je to uslov za saradnju na nekom višem nivou, a može i da bude dobar adut u koalicionim pregovorima.
Starogradski socijalista Nenad Borovčanin je svakako dobro ispregovarao sa Bastaćem, budući da je sebi obezbedio mesto njegovog zamenika. Ali, predsednik beogradskog odbora SPS-a Nikola Nikodijević za „Politiku” kaže da su socijalisti Starog grada povredili stranački statut koji nalaže opštinskim odborima da se u toj situaciji prvo konsultuju s gradskim, a potom i glavnim odborom.
„U slučaju Starog grada nije poštovana ta procedura. Zato ćemo se sastati sa predsednikom izvršnog odbora i predsednikom stranke, da bismo se dogovorili kako ćemo se postaviti prema ovom slučaju. Ivica Dačić je rekao da svi moraju da snose konsekvence za svoje poteze koji nisu u skladu s dogovorom. Te posledice mogu da budu raspuštanje svih stranačkih organa u Starom gradu”, objašnjava Nikodijević.
Upitan da li su beogradski socijalisti razgovarali sa opštinskim odborima o tome s kim mogu da prave koalicije posle ovih lokalnih izbora na teritoriji prestonice, predsednik Gradskog odbora SPS-a odgovara da je strateški partner SNS.
„Mi u Beogradu nismo imali izbore i jedino pregovaramo sa SNS-om”, dodaje Nikodijević.
Na podsećanje da SPS u centralnoj gradskoj opštini zastupa Borovčanin, jedan od poznatijih socijalista, on odgovara da će se u stranci razgovarati i o tome.
Ali Nenad Borovčanin za naš list naglašava da „o svemu prethodno konsultovao sa Dačićem i (Aleksandrom) Antićem i Nikodijevićem”.
„Tako da će Dačić verovatno kazniti one koji su ga lagali i tokom kampanje, a i sada. Nije sigurno mislio na mene”, poručuje Borovčanin.
Obrazlažući motive za svoju odluku, on kaže da i „kada je boksovao, nikada nije želeo matore i olupane boksere, kao što su u politici Pajtić i Šešelj”.
„Zato dogovor nismo pravili sa strankama, nego sa odbornicima, želeći da istaknemo da su na lokalu bitniji kvalitetni ljudi od ’kišobrana’ stranaka iza kojih se kriju. Naša opština mora da postati šampionska i primer za celu državu. To isključuje mogućnost bilo kakvih kombinacija onih koji baštine centar grada kao svoju đedovinu. Marko Bastać je kvalitetan i sposoban momak koji nije stranački ostrašćen. Vučić se ne bi postideo da dovede bilo koju stranu delegaciju u našu opštinu”, zaključuje Borovčanin.
Unutarpartijske pukotine nisu se pojavile samo u SPS-u već i u DS-u. Predsednik beogradskog odbora demokrata Balša Božović bio je izričit da saradnja sa radikalima ne dolazi u obzir čak ni na lokalu, iako je Bastać prethodno dogovorio da ga i oni podrže. Božović je najavio da će se narednih naći rešenje i za Stari grad, gde inače SRS nije neophodan kako bi opstala sadašnja većina.
A Bastać je prethodno istakao da ta stranka „nije potpisala nijedan koalicioni sporazum sa SRS, SPS, DSS–Dverima, niti sa SDS i LDP”, nego da su ga odbornici lično podržali, zbog čega se to može nazvati „najnovijim političkim eksperimentom u Srbiji”.
Gnevni su i naprednjaci koji sa SPS-om sarađuju u gradskoj vlasti, pa je gradski menadžer Goran Vesić novi savez nazvao „crno-žutom” koalicijom. Negodovali su i iz Vulinovog Pokreta socijalista, poručivši da je na meniju „starogradska mućkalica”, u kojoj je potrebno „zamešati dosta Pajtića, Tadića, Jovanovića i Radulovića, a malo manje Dačića, Šešelja, Raškovićevu i Obradovića”.
U suprotnom taboru oštro su se oglasili. Pokret „Dosta je bilo”, osim optužbi na račun SNS-a, kritikovao je i DS, nazvavši starogradsku većinu partokratskom. To nije bez značaja, jer se još od završetka izbora spekulisalo da će DJB sa demokratama formirati većinu i na Starom gradu i na Vračaru.
Tek što se pojavila ta izjava, a saopštenje su uputile i Dveri, negirajući da su učestvovale u bilo kakvim pregovorima i da su podržale kandidaturu Bastaća.
„Napominjemo da su odbornici DSS-a samostalno odlučili da ekspresno uđu u vlast podrškom Bastaću”, navode Dveri, koje u ovoj opštini imaju jednog odbornika, dok DSS zastupaju tri.
Lider SRS-a Vojislav Šešelj još pre dva dana potvrdio je saradnju te partije sa DS-om u Starom gradu, dodavši da radikalima jedini partner u vlasti ne može biti SDS Borisa Tadića, pošto je on „jedan od najvećih izdajnika srpskog naroda”.
Za to vreme predstavnik Tadićevog SDS-a Avram Izrael, koji je imenovan za zamenika predsednika skupštine opštine Stari grad, nije hteo da daje izjave, ali se nezvanično može čuti da je nezadovoljan jer je očekivao neku uticajniju funkciju – čak i mesto predsednika opštine.
Raspored odbornika
DS – 20
SNS – 14
Dosta je bilo – 8
SPS–JS – 4
DSS–Dveri – 4
SRS – 3
SDS–LDP – 3

Zašto je uranila priča o predsedničkoj trci
Budući da je Miroslav Parović, lider Treće Srbije, još pre godinu dana objavio kandidaturu za predsedničke izbore 2017, ne bi trebalo da čudi što se sada,, „samo” godinu dana pre kraja mandata Tomislava Nikolića, hvata startna pozicija u trci za fotelju na Andrićevom vencu. Ipak, jeste neobično što se to dešava nedugo posle parlamentarnih, pokrajinskih i lokalnih izbora, dok još nije formirana vlast na svim ovim nivoima, dok se još ne zna ko će se gde smestiti, iako je sasvim jasno ko će biti glavni faktor vlasti.
Aktuelni šef države Nikolić se uoči izborne tišine jasno odredio da želi novi mandat, lider socijalista Ivica Dačić je, prema rečima njegovih saradnika, u predsedničkoj kampanji od poslednjih izbora 2012, a očekuje se da, kao i obično, učestvuje i lider radikala Vojislav Šešelj. Mediji već duže vreme spekulišu da ozbiljne namere ima i bivši predsednik Boris Tadić, a pre dva dana i iskusni političar, „večni ministar”, Rasim Ljajić, lider SDPS-a, izjavio je da će se kandidovati.
U međuvremenu, u jednom tabloidu lansirane su informacije iz nezvaničnih izvora (kao probni baloni, ili da se pomrse nečiji trenutni planovi, možda?) da bi kandidat proevropske opozicije mogao da bude Aleksandar Šapić, a onda i da bi protiv opozicije, a kao skriveni kandidat vlasti, mogao da nastupi Čedomir Jovanović. Kao ličnosti s najviše šanse da se suprotstave naprednjačkom kandidatu (bilo da je to Nikolić ili neko drugi koga podrži Aleksandar Vučić) do sada su figurirali aktuelni ombudsman Saša Janković i bivši Tadićev šef diplomatije Vuk Jeremić.
Sudeći po medijima, ova uranjena „predsednička” priča na momente se čak čini i zanimljivija od aktuelne – ko će biti članovi Vučićevog kabineta. Da li možda te dve priče imaju veze jedna s drugom?
Neven Cvetićanin iz Instituta društvenih nauka, ocenjuje da delimično imaju jer, kako kaže, akteri koji demonstriraju da mogu samostalno da izađu na predsedničke izbore, pokazuju određeni stepen političke autonomije, to jest političkog manevarskog prostora. Međutim, on misli da pregovori o vladi nisu ključni razlog raspirivanja priče o predsedničkim izborima, jer još nije obelodanjeno ni kako će vlada izgledati, ni koga bi podržala na tim izborima sledeće godine. I sam SNS nije se o tome eksplicitno izjašnjavao, ukazuje Cvetićanin, koji će pitanje zašto Vučić izbegava da javno i jasno podrži Nikolićevu nameru da se opet kandiduje ostaviti bez odgovora. Kaže, bilo bi neozbiljno sada spekulisati o tome.
Ključni razlog za to što se priča o predsedničkim izborima zahuktala godinu dana pre isteka mandata aktuelnom predsedniku, prema njegovom mišljenju, treba potražiti u ispravnom osećaju i vlasti i opozicije da će ti izbori biti ključni – kako za definisanje pravca države, tako i za definisanje političkih odnosa unutar nje i, konačno, za profilisanje različitih političkih stranaka.
„Za sada imamo izjašnjavanje igrača koji nisu ključni, kao što su neke manje partije i manjinski lideri, koji svojim kandidaturama žele da pokažu određenu snagu svojih stranaka. Jer partija koja može da izađe na predsedničke izbore bez obzira na veličinu, svakako nije beznačajna”, ukazuje Cvetićanin, misleći pri tome na Ljajića i Dačića.
Ljajić je odmah po obelodanjivanju svojih namera morao da na sumnje koje je izazvao. „Potpuno su besmislene optužbe da sam u dogovoru sa Vučićem napravio neki pakleni plan da odvučem glasove demokratskoj opoziciji... Nisam obavestio Vučića, nisam ni svoju stranku, ipak je još godinu dana do izbora, nije u pitanju nikakva formalna kandidatura već jedna izjava i najava moguće kandidature u novinama”, objasnio je juče Ljajić za televiziju B 92, navodeći da je njegov pravi motiv za ulazak predsedničku trku to što želi da „izmeri” sebe i svoju stranku i da građanima omogući da ocene njegov 15-godišnji rad u izvršnoj vlasti na različitim pozicijama.
Zbog spekulacija o njegovim navodnim planovima da se uključi u predsedničke izbore, lider LDP-a Čedomir Jovanović juče je rekao da su ti izbori „nešto o čemu sada apsolutno niko u stranci ne razmišlja”. Ali je podsetio da je bio predsednički kandidat 2008. i 2012. godine.
Lider SDS-a Boris Tadić rekao je da nema tu vrstu ambicija u ovom trenutku, ali da treba razgovarati i tražiti najbolje moguće rešenje za predsedničkog kandidata. On je to izjavio na konferenciji za novinare, odgovarajući na pitanje „Politike” da li pozivom na objedinjavanje opozicije zapravo ističe i svoju kandidaturu za predsedničkog kandidata opozicije.
Za pokret Saše Radulovića „Dosta je bilo” ideja o zajedničkom kandidatu je prihvatljiva i nije nemoguća. Ali pod uslovom, kako kaže Dušan Pavlović, da taj kandidat bude „vanstranačka ličnost, koja uživa ugled, nema nikakav ’rep’ iza sebe (aferu, poziciju s kojih je aminovao nekakve zloupotrebe položaja, novca...) i u tom smislu bi mogla da bude prihvatljiva za vrlo raznorodne stranke koje sada čine opoziciju”.
Predsednik Političkog saveta DS-a Dragoljub Mićunović, pak, smatra da opozicija ne može da ima jednog kandidata za predsednika, budući da predsednik utiče i na spoljnu politiku, a tu su opozicione stranke različito orijentisane. Kako je naveo za B 92, neke stranke su protiv NATO-a i EU, neke su za integracije sa Rusijom, a neke su opet, veoma posvećene evropskim integracijama, modernizaciji društva...
Na takve razlike ukazuju i Zoran Živković, lider Nove stranke, koji se zalaže za to da „proevropska, prodemokratska opozicija ima zajedničkog predsedničkog kandidata”, i Boško Obradović, lider Dveri, koji navodi da ne mogu podržati „ma kog predsedničkog kandidata ukoliko se zalaže za EU i NATO”.
Kad je reč o šansama opozicije da se ujedini oko jednog kandidata, Neven Cvetićanin kaže da će modus njenog delovanja u parlamentu biti prvi znak kako će se ići na predsedničke izbore – sa jednim ili više kandidata. On podseća da se na predsedničke izbore izlazi iz dva razloga: da bi se na njima pobedilo (na način na koji su učestvovali Milošević, Koštunica, Tadić, Nikolić) i da bi se „ogradilo” sopstveno biračko telo i izmerila specifična težina određene političke partije.
---------------------------------------------------------------
Pajtić: Smena vlasti na predsedničkim izborima
Predsednik DS-a Bojan Pajtić je uveren da su, s obzirom na razmere izborne krađe, kako je rekao, sve opozicione liste dobile veću podršku nego što je to iskazano u konačnom izveštaju RIK-a i predviđa da će prilika za smenu vlasti ukazati na predsedničkim izborima.
„Očekujem da će na njima režimski kandidat izgubiti i da će se okupiti što šira platforma opozicionih stranaka koja bi podržala nekog kandidata na tim izborima”, naglasio je Pajtić u intervjuu za „Vreme” koji prenosi Fonet.
On je dodao da bi „najpogodniji bio neki nezavisni kandidat, neko ko nije deo nijedne stranke, neko koga bi mogao da podrži veoma širok spektar političkih stranaka”.

Napad grupe bombaša-samoubica kod Bagdada, šestoro mrtvih
BAGDAD - Četrnaest bombaša-samoubica izvelo je napad na stambeni i vladin kompleks kod Bagdada, usmrtivši najmanje šest osoba, rekao je lokalni zvaničnik, preneo je AP.
Načelnik policije u gradu Amirijat Faludža, Ali al-Isavi, rekao je da je najmanje 14 bombaša-samoubica provalilo u zoru u kompleks, u kojem se nalaze stanovi, ali i policijska stanica i nekoliko vladinih kancelarija.
Kako je kazao Al-Isavi, pet napadača se raznelo tokom sukoba sa bezbednosim snagama, dok su se drugi sakrili u zgradama i kasnije su ubijeni.
On je precizirao da je ubijeno pet policajaca i jedan civil, dok je 18 ljudi ranjeno.
Grad Amirijat Faludža se nalazi nekoliko kilometara južno od Faludže, glavnog uporišta Islamske države u provinciji Anbar, oko 65 kilometara zapadno od Bagdada.
Islamska država kontroliše ključne oblasti na severu i zapadu Iraka, uključujući drugi najveći irački grad, Mosul.
Ova ekstremistička grupa je proglasila islamski kalifat na teritoriji koju pod kontrolom drži u Iraku i Siriji.
U nizu bombaških napada, većinom u Bagdadu, od srede je ubijeno više od 100 ljudi, podseća američka agencija, prenosi Tanjug.

Moskva: Troje ubijeno, 20-ak povređeno u tuči na groblju
MOSKVA - Na groblju Hovansko na jugozapadu Moskve ubijeno je troje i ranjeno dvadesetak ljudi u masovnoj tuči i pucnjavi.
Moskovske zdravstvene vlasti su saopštile da su 23 osobe prebačene u bolnicu sa povredama, od kojih su četiri teško ranjene, prenosi Tas s.

Your browser doesn’t support video.
Please download the file: video/youtube

Ruska agencija prenosi i navode moskovske policije da je u sukobu na groblju učestvovalo oko 400 ljudi i da je privedeno oko 100 njih.
Prema RT, većina učesnika u tuči su bili migranti naoružani palicama, motkama i metalnim šipkama.
Oko 200 ljudi koji su učestvovali u tuči koristili su oružje, uključujući pištolje, saopštili su policija i očevici, javlja Rojters, dodajući da je reč o tuči između etničkih grupa, a očevici kažu da su se pripadnici dveju grupa sukobili zbog kontrole nad unosnom delatnošću pružanja pogrebnih usluga.
Britanska agencija navodi, pozivajući se na RIA Novositi, da je zvaničnik groblja rekao kako su ljudi iz ruskih severnokavkaskih regiona Čečenije i Dagestana napali migrante iz bivših sovjetskih republika Uzbekistana i Tadžikistana koji tamo rade, u pokušaju da im preuzmu posao.

Your browser doesn’t support video.
Please download the file: video/youtube

Pozivajući se na policijske izvore, Tas s je objavio da među privedenima ima Čečena, Dagestanaca, Uzbekistanaca i Tadžikistanaca.
Ruska agencija navela je da je sukob izbio u blizini centralnog ulaza i da policija nije mogla da koristi oružje u masi, a šef moskovske policije Anatolij Jakunjin, koji je došao na mesto sukoba, rekao je da „pripadnici organa reda čine sve što mogu kako bi pronašli sve učesnike sukoba”, prenosi Tanjug.

Sirija: Islamska država napala bolnicu, 20 mrtvih
DEIR EZOR – Džihadisti Islamske države ubili su danas 20 pripadnika sirijskih provladinih snaga u napadu na bolnicu u gradu Deir Ezor, na istoku Sirije.
„Islamska država je napala bolnicu „Al Asad” na istočnom ulazu u grad, ubivši najmanje 20 vojnika i savezničkih boraca”, rekao je direktor Sirijske opservatorije za ljudska prava sa sedištem u Londonu Rami Abdel Rahman, a preneo AFP.
On je dodao da je napad pokrenuo sukobe u kojima je i ubijeno i šestoro džihadista. (Tanjug)

Rusija: Helikopter pao u jezero, dvojica poginula (VIDEO)
SANKT PETERBURG – Na severozapadu Rusije, u oblasti Priozersk, danas se u jezero srušio helikopter, pri čemu su poginule dve osobe, saopštile su danas vlasti Lenjingradskog regiona u Rusiji. „Potvrđeno je da su dve osobe poginule. Reč je o dvojici muškaraca”, rekao je za Tas portparol regionalne administracije.
Helikopter je pao u jezero Suhodolskoje jutros oko 09.00 sati, a istraga o incidentu je u toku. Istražitelji kažu da letelica, tipa „jurokopter”, nije imala dozvolu za letenje.
(Tanjug)

Pogledajte snimak izvlačenja olupine helikoptera uz jezera helikopterom tipa Ka-32 ruskog Ministarstva za vanredne situacije:
 

Your browser doesn’t support video.
Please download the file: video/youtube

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Nemačku skupo košta izbeglička kriza
BERLIN – Nemačka vlada planira da potroši oko 93 milijarde evra do kraja 2020. godine na troškove u vezi sa migrantskom krizom.
Samim tim  došlo je i do povećanja zabrinutosti, posebno zbog rasta antimigrantskih pokreta, ali i mogućih posledica zbog dolaska više od milion izbeglica samo u prošloj godini, uglavnom iz Sirije i drugih ratnih zona.
Broj novih izbeglica se u ovoj godini smanjio, ponajviše zbog dogovora između EU i Turske kojim se Turcima dozvoljava bezvizni režim za putovanje u EU u zamenu za kontrolu prolaska izbeglica iz Sirije.

Foto Fonet
Nemački nedeljnik Špigl piše da je u finansijske troškove uključen i prihvat i integracija izbeglica, ali i borba protiv osnovnih uzroka odlaska izbeglica iz regiona zahvaćenih ratom.
Zvaničnici su svoje tvrdnje utemeljili na osnovu 600.000 izbeglica koje su pristigle ove godine, 400.000 koje su došle prošle i procenu da će svake naredne godine doći po još 300.000 novih izbeglica. Očekivanja su da će 55 odsto izbeglica u roku od pet godina dobiti posao.
Portparol ministarstva finansija je odbio da komentariše cifre ali je naglasio da će se nastaviti razgovori između vlada evropskih zemalja i da će se sastati ponovo 31. maja kada će raspravljati o podeli troškova izbegličke krize.
U izveštaju stoji da će 25 milijardi evra biti potrebno za naknadu nezaposlenima, rente i druge beneficije tražiocima azila do kraja 2020. godine.
Dodatnih 5.7 milijardi evra biće potrebno za kurseve jezika, ali i 4.6 milijardi evra za pomoć pri traženju posla.
Godišnji troškovi izbegličke krize dostići će 20 milijardi evra u 2020. godini dok će ove godine biti potrebno 16 milijardi, stoji u izveštaju.

Foto Fonet
Federalna vlada razmatra koliko novca Berlin treba da izdvoji.
Nemački zvaničnici se već duže vremena žale da ne mogu da se nose sa velikim prilivom izbeglica i pratećim novčanim troškovima koji će ove godine iznositi bar 21 milijarde evra. Prema proračunima, ta cifra će po godini dostići sumu od oko 30 milijardi evra, do 2020.
List navodi da se očekuje od federalne vlade da snosi polovinu troškova, ali dodaje da Federalno ministarstvo finansija smatra da Berlin već snosi mnogo više troškova u odnosu na ostale zemlje EU.

Severna Koreja zarobila rusku jahtu
MOSKVA – Severnokorejska obalska straža zadržala je rusku jahtu na kojoj je bilo pet osoba, izjavio je danas ruski ministar spoljnih poslova. Rusija je poslala protestno pismo Pjongjangu u kojem zahtevaju objašnjenje za takav čin, piše Rojters.
Rusko ministarstvo je istaklo da je jahta putovala od severnokorejskog lučkog grada Pusan za Vladivostok kada je zarobljena na 80 milja od obale Severne Koreje, ali detalje nisu saopštili.
Jahta se sada nalazi u severnokorejskoj luci Kimček, dok ruski konzul čeka dozvolu vlasti da poseti posadu, izjavio je ministar spoljnih poslova Rusije i dodao da njihovo zdravlje i život nisu ugroženi.

Izbeglice pokrenule televiziju
Izbeglička televizija nema zgradu, vozni park, a ni frekvenciju, izveštava sa nekoliko najvažnijih tačaka u Evropi, od Lezbosa i Idomenija, do kampova u Nemačkoj, a nju su pokrenuli televizijski radnici u izbeglištvu sa Bliskog istoka.
Na granici sa Makedonijom trenutno ima dosta policije i situacija je veoma loša. Izbeglica Arman Niamat Ula je pre svega novinar, a u kampu u Idomeniju, u kome je već tri meseca, bavi se svakodnevnim životom koji je često ispunjen protestima. Pita se kada će se sve završiti.
Arman i još desetak izbeglica koje se nalaze širom Evrope u kampovima prave priče i kače ih na Jutjub.
U medijima su izbeglice često samo pasivni objekti i nemaju prilike da pokažu kako stvari izgledaju iz njihove perspektive. Izbeglička televizija želi to da promeni, prenosi RTS.
Izbeglice ističu da samo žele dom i sigurnost, da nisu teroristi.
Ipak, nema mnogo lepih tema, ali kažu da prave televiziju i predstavljaju drugu perspektivu, prenosi Tanjug.

UN: Među 800 spasenih migranata, samo dva Sirijca
RIM –  Među skoro 800 ljudi spasenih tokom prva četiri meseca ove godine uz obalu Sicilije gotovo da nije bilo sirijskih migranata, suprotno ranije iznetim podacima italijanske obalske straže, saopštili su danas Ujedinjene nacije i Međunarodna organizacija za migracije (IOM).
Obalska straža je u četvrtak navela da je polovina od 342 migranta koje su spasli između januara i aprila bili Sirijci, što je podstaklo strahovanja da se priliv Sirijaca, koji su ranije pokušavali da dođu do Evrope preko Turske i Grčke, sada premešta na italijanske obale, prenela je agencija AFP.
U Italiju je između sredine 2013. i početka 2014. stiglo oko 50.000 Sirijaca, da bi se posle toga većina njih preusmerila na Grčku, saopštio je IOM.
Veruje se da je samo dvoje ljudi od ukupno 800, koliko ih je u prva četiri meseca stiglo u Italiju, bilo Sirijci.
„Migranti su iz različitih država: Jemena, Somalije, Eritreje, Južnog Sudana”, rekla je portparol UNHCR za Italiju Karlota Sami, dok je portparol IOM-a Flavio di Đakomo dodao da među pristiglim migrantima ima i dosta Egipćana, kao i maloletnika bez pratnje odraslih.
IOM navodi da je primetan rast broja migranata koji se u Evropu zapućuju iz Egipta, a ne, kako je ranije bilo uobičajeno, iz Libije.
Čamci koje koriste krijumčari iz Egipta su bolji od onih koje koriste Libijci, ali dužina puta i broj putnika veći od dozvoljenog čini ta putovanja opasnima za migrante, prenosi Tanjug.

Ponovo tuča u ukrajinskom parlamentu
KIJEV – U ukrajinskom parlamentu ponovo je u petak izbila tuča između narodnih poslanika, ovog puta zbog obraćanja jednog od poslanika na ruskom jeziku.
Prva potpredsednica Vrhovne rade Ukrajine Irina Geraščenko zatvorila je plenarnu sednicu parlamenta zbog tuče poslanika, javile su ukrajinske „Vesti”.
Incident se dogodio tokom nastupanja poslanika Opozicionog bloka Aleksandra Vilkula.
Poslanik Narodnog fronta Jurij Timošenko naljutio se zbog toga što je protivnik govorio na ruskom jeziku i počeo da ga gura sa govornice.
Posle toga govornici je prišlo nekoliko narodnih poslanika i pokušalo da razdvoji protivnike, prenosi Sputnjik.
Geraščenkova je pozvala poslanike da prekinu tuču i da dozvole Vilkulu da završi nastup, ali je na kraju morala da zatvori sednicu.
„Ja sam se čak zbunila jer su tokom apsolutno mirnog segmenta ’Razno’, kada nije bilo ni kamera u sali, poslanici počeli da vuku jedan drugog za revere”, napisala je Geraščenkova kasnije na svojoj fejsbuk stranici.
Tokom sednice koja je prekinuta poslanici nisu uspeli da razmotre nijedan zakon, prenosi Tanjug.

Vanredno stanje u Venecueli zbog planova za državni udar
KARAKAS – Predsednik Venecuele Nikolas Maduro proglasio je danas vanredno stanje u zemlji u trajanju od 60 dana zbog, kako je naveo, planova iz Organizacije zemalja izvoznica nafte (OPEK) i Sjedinjenih Američkih Država da svrgnu sa vlasti njegovu levičarsku vladu.
Maduro (53) nije naveo detalje mera koje obuhvata vanredno stanje, ali prethodni put kad je ono proglašeno, što je bilo prošle godine u saveznim državama u blizini granice sa Kolumbijom, bila su ukinuta ustavom zagarantovana prava osim onih koji se odnose na ljudska prava, preneo je Rojters.
Američki obaveštajci su juče upozorili da su sve zabrinutiji zbog mogućnosti ekonomske i političke krize u Venecueli i izneli predviđanje da Maduro verovatno neće dočekati kraj mandata na funkciji predsednika.
Venecuelanska opozicija radi na tome da svrgne sa vlasti nepopularnog predsednika države, u vreme kad se u toj zemlji pogoršava kriza koju karakterišu nestašice hrane i lekova, česte restrikcije električne energije i galopirajuća inflacija.
Maduro, bivši sindikalni vođa i vozač autobusa, obećao je, međutim, da će ostati na vlasti do kraja mandata i optužio SAD da podstiču državni udar protiv njega.
On je takođe ukazao na smenu predsednice Brazila Dilme Rusef, koja je poput njega levičarka, kao znak da je on sledeći.
„Vašington aktivira mere na zahtev venecuelanske fašističke desnice, koju je ohrabrio državni udar u Brazilu”, istakao je Maduro sinoć u obraćanju koje je prenosila državna televizija.
Venecuelanska opozicija, koja odbacuje Madurove optužbe da rade na državnom udaru, osudila je uvođenje vanrednog stanja i optužila predsednika da je prekršio ustav zato što se boji da će biti opozvan, prenosi Tanjug.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>