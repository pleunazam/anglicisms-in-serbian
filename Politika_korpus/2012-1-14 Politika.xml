<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Žive od taksi i donacija
U Informatoru o radu Nacionalne agencije za regionalni razvoj, na primer, navodi se da su u 2011. godini njihovi prihodi bili veći od 455 milijardi dinara. Najveći seo tih sredstva, oko 360 milijardi dinara, izdvojen je iz državne kase. Ostalo čine sopstveni prihodi, ali i donacije. Prosečna plata zaposlenih u ovoj agenciji iznosi 77.000 dinara. Ivica Eždenci, direktor ove institucije, prema podacima koje je prijavio Agenciji za borbu protiv korupcije, mesečno zarađuje 230.829 dinara. I Informatoru o radu ove institucije koji se, po zakonu, dostavljaju povereniku za informacije od javnog značaja Rodoljubu Šabiću, navodi se i da predsednica upravnog odbora ove agencije Svetlana Stojković prima apanažu od 555.258 dinara. Članovi upravnog odbora, kojih ima troje, na mesečnom nivou zarađuju 370.139 dinara.
Agencija za energetiku takođe ima sopstvene izvore finansiranja. Sredstva za rad obezbeđuju od naknada za izdavanje licenci, dela tarife za pristup i korišćenje sistema, kao i drugih prihoda koje ostvari u obavljanju poslova iz svoje nadležnosti u skladu sa zakonom.
Agencija može da dobija i donacije. Finansijskim planom utvrđuju se ukupni prihodi i rashodi Agencije, uključujući i rezerve za nepredviđene izdatke, kao i elemente za određivanje troškova zarada.
Ukupni rashodi Agencije obuhvaćeni finansijskim planom, uključujući i rezerve za nepredviđene izdatke, ne mogu biti veći od troškova potrebnih za uspešno ostvarivanje nadležnosti Agencije.
Ako se godišnjim obračunom prihoda i rashoda Agencije utvrdi da su ukupno ostvareni prihodi Agencije veći od ukupno ostvarenih rashoda, razlika sredstava se prenosi u finansijski plan kao prihod za narednu godinu, s tim što se izvori i visina prihoda za narednu godinu usklađuju sa realnim troškovima Agencije za tu godinu.
A. T.

Agencija za popis agencija
U srpskim medijima postoji, možda namerna, nepreciznost prilikom korišćenja nekih termina. Krediti se, na primer, u gotovo svim štampanim i elektronskim medijima imenuju kao „pomoć“ ili „pokloni“ stranih država i međunarodnih finansijskih institucija. Oni mogu sadržati element poklona u vidu kamatne stope koja je niža od komercijalne po kojoj bi naša država mogla da se zaduži na međunarodnom tržištu, ali krediti svakako jesu i dugogodišnja obaveza u budućnosti. Ukoliko bi se tretirali kao krediti, postavljalo bi se pitanje njihove svrsishodnosti, ali, pošto su, eto, pokloni, nije pristojno postavljati takva pitanja.
Poput kredita, nepravilno se upotrebljava i termina „država“: pa se tako kaže da će država pomoći i svašta će učiniti, ali se zaboravlja da se to čini novcem poreskih obveznika. A njih niko nije pitao da li je ta potrošnja i u njihovom interesu, a ne samo u interesu onih kojima „država“ nešto pomaže, daje, poklanja.
Ovo znači da nemamo elementarnu svest o javnim prihodima i javnoj potrošnji, a ako je nemamo, sve je dozvoljeno, samo je pitanje ko od takvih prihoda i potrošnje ima koristi.
Kada se govori o Agencijama pominjanje 130, više ili manje, agencija istog trenutka izaziva ljutnju i bes naših građana. Sasvim opravdano, ali da li i u skladu sa količinom besa koju bi drugi vidovi potrošnje trebalo da zasluže?
Kada se ovim republičkim dodaju pokrajinske, gradske, opštinske agencije, komisije, došli bi smo do cifre od preko hiljadu takvih institucija. To bi bio odličan posao Agencije za popis agencija. Međutim, šta i podatak o hiljadu agencija govori?
Po meni, suštinsko pitanje je da je u Srbiji potreban početak procesa formiranja svesti o javnoj potrošnji. Da se o budžetu Srbije ne govori samo pred novu godinu, već svih dana u godini. Zašto se, šta i koliko oporezuje, i da li je to neophodno? Na šta se oporezovan novac troši, i da li je moguće bolje i efikasnije novac potrošiti? Šta znači budžetski deficit, i da li je potreban, i koliko će ga naredne generacije otplaćivati?
Što se tiče svih agencija, komisija, komiteta, saveta, najbitnije je da se obrazloži svrsishodnost njihove potrošnje novca. Ukoliko je opravdana podržati, ukoliko nije institucije ugasiti. Za ovaj proces je medijska pažnja neophodna, kao i medijska promocija ili pravdanje formiranih institucija.
Ali, da ponovim, suština je u količini potrošenog novca, a ne u broju institucija. Sledeća vlada Srbije može da donese zakon kojim će se sve agencije pripojiti nadležnim ministarstvima. Time će se prikriti njihovo postojanje, ali ne i količina utrošenog novca.
Ukupna javna potrošnja u Srbiji iznosi oko 13 milijardi evra. Na agencije odlazi oko 300 miliona ili manje od tri odsto. Šta je s preostalih 97 procenata?
Navešću jedno poređenje s Hrvatskom: u prvih deset meseci 2001. godine Srbija je na plaćanje kamata potrošila 375 miliona evra (dakle, više nego na sve agencije), a na kapitalne izdatke 776 miliona, dok je Hrvatska na kamate 846 a na investicije 443 miliona. Gotovo savršena asimetrija koja ukazuje na buduću potrošnju u Srbiji na kamate i investicije. O ovome treba voditi računa u godinama koje dolaze.
Ali treba voditi računa i o agencijama. Da li im je jedina svrha partijsko uhlebljenje, pa će i naredna vlast samo dodati svoje kadrove, ili imaju neko opravdanje za postojanje? Da li se medijskim pričama o njima skreće pažnja sa ministarstava, javnih preduzeća i lokalne potrošnje?
U svakom slučaju, dobro je da se o njima priča. Jer to je oporezovana zarada i potrošnja svih nas.
*Autor je urednik sajta Makroekonomija

Država štedi, agencijama milijarda i po više
Troškovi iz budžeta za finansiranje državnih agencija za sve i svašta u ovoj godini povećani su za oko 1,5 milijardi dinara u odnosu na prošlu godinu, pokazuje naša računica. Prema Zakonu o budžetu za 2012. godinu za njihov rad izdvojeno je 8,27 milijardi dinara, dok je lane potrošeno 6,9 milijardi dinara.
Uprkos pritisku javnosti i izjavama nadležnih da se posle rekonstrukcije vlade broj ovih institucija smanji, listanje budžeta pokazuje suprotno. Napominjemo da je naše istraživanje obuhvatilo samo ona državna tela koja u svom nazivu imaju reč „agencija“. Dodajemo i to da je uz njih dvadesetak koji se u potpunosti ili delimično finansiraju iz državne kase, postoji i još desetak agencija koje ostvaruju sopstvene prihode, ali i konkurišu za donacije međunarodnih institucija. To znači da je njihovo finansiranje košta mnogo više nego što to može da se vidi samo listanjem budžeta.
Istini za volju, neke od njih izbrisane su sa spiska agencija. Tako, na primer, u budžetu za ovu godinu nema sredstava predviđenih za rad Agencije za rudarstvo. Činjenica je, ipak, da su kreatori fiskalne politike štedeli na onim institucijama čiji rad je najmanje koštao budžet. Jer, za osnivanje ove institucije lane je bilo predviđeno 668.000 dinara.
S druge strane, poreski obveznici od ove godine finansiraju i rad dve nove institucije: Agencije za upravljanje lukama i Agencije za restituciju. Takođe, budžeti ovih institucija uglavnom su povećani u odnosu na prošlu godinu, prihodi svega nekoliko njih ostali su na prošlogodišnjem nivou.
Pod patronatom Ministarstva ekonomije i regionalnog razvoja, na primer, nalaze se Agencija za promociju stranih ulaganja, ali i Agencija za osiguranje i finansiranje izvoza. Uz resorno ministarstvo koje se time bavi, ujedno postoje i ekonomski ambasadori. Pod okriljem ovog ministarstva radi i Agencija za licenciranje stečajnih upravnika, ali i Agencija za privredne registre. Na razdelu ovog ministarstva nalaze se i izdaci za Agenciju za privatizaciju, koja samo jednim delom novac dobija iz državne kase. Glavni izvor prihoda su im sopstvena sredstva, naknade, ali i donacije međunarodnih finansijskih institucija. Za regionalni razvoj, osim Ministarstva, zadužena je i Nacionalna agencija za regionalni razvoj (370 miliona), i Nacionalni savet za decentralizaciju(34 miliona dinara), ali i Komisija za održivi razvoj nedovoljno razvijenih područja (354 miliona dinara).
Agencije za zaštitu životne sredine posluje u okviru Ministarstva za prostorno planiranje i zaštitu životne sredine. Takođe, u okviru ovog ministarstva postoji i Fond za zaštitu životne sredine koji ove godine poreske obveznike košta više od devet milijardi dinara. U nadležnom ministarstvu tvrde da nije reč o dupliranju funkcija, jer Fond i Agencija ne rade isti posao. Takođe, u okviru ovog ministarstva posluje i Republička agencija za prostorno planiranje, ali i Zavod za zaštitu prirode. Dok se Agencija za prostorno planiranje finansira isključivo iz budžeta, Zavod za zaštitu prirode ostvaruje i sopstvene prihode. Tu je i nedavno osnovana Agencija za socijalno stanovanje.
U nadležnosti Ministarstva zdravlja je Agencija za lekove i medicinska sredstva koja ima sopstvene izvore prihoda. Od prošle godine pod patronatom ovog ministarstva je i Agencija za akreditaciju zdravstvenih ustanova. Za njeno osnivanje rebalansom budžeta je lane planirano 25,1 milion dinara, dok je ove godine taj iznos smanjen na 20 miliona dinara.
Pod krovom Ministarstva odbrane nalazi se Vojnobezbednosna agencija s budžetom od oko 767 miliona i Vojnoobaveštajna agencija čija kasa je nešto lakša i iznosi oko 686 miliona dinara. Iz državne kase finansira se i Bezbednosnoinformativna agencija, ali i Antidoping agencija, kao i Agencija za borbu protiv korupcije. Pri tom postoji i Savet za borbu protiv korupcije čiji godišnji budžet iznosi 19,6 miliona dinara, što je četiri miliona manje nego lane.
Od ove godine počela je s radom i Agencija za restituciju čiji troškovi su veći od 457 miliona dinara. Uz to su na posebnom razdelu u budžetu predviđena i sredstva od 24 miliona dinara namenjena Direkciji za restituciju koja je, prema rečima upućenih, prerasla u agenciju. Takođe, u državnoj kasi odvojeno je i više od devet milijardi dinara za Fond za restituciju.
A. Telesković
-----------------------------------------------------------
KARLOV UGAO
. Da bismo imali državne agencije, morali bismo prvo da imamo državu.
. Moraće da se formira državna agencija za kontrolu državnih agencija.
. Antidržavno je množenje državnih agencija.
. Ako bismo osnovali još nekoliko hiljada tih agencija, imali bismo punu zaposlenost.
. Državna kasa napaja ove agencije. Krajnje je vreme da se pređe na vetar.
. Zaposleni u državnim agencijama su kao jedna porodica. Svi su nekakav rod.
. Posle dokumenata iz Titovog vremena, mogli bismo da osnujemo državnu agenciju za let na Mesec.
. Imamo samo 130 državnih agencija. Malo je to za naše apetite.
. Mi ove agencije zovemo državnim, jer ministri dosta drže do njih.
. Ja sam za ukidanje svih agencija, osim jedne nove: Državne agencije za narodne kuhinje.
Dragutin Minić

Fotelje o kojima i ministri sanjaju
Kako je moguće da široj javnosti potpuno nepoznata imena koja su na čelu državnih agencija za sve i svašta imaju veću platu od premijera Mirka Cvetkovića i članova njegovog kabineta, ili predsednika Borisa Tadića?
Kad su zarade direktora državnih agencija prošlog leta osvanule na naslovnoj strani „Politike” najčešći komentar prozvanih bio je da je potez populistički i nedostojan najstarijeg lista na Balkanu i da je zavirivanje u tuđ novčanik nepristojno. Upućeni u oblast državne uprave, međutim, smatraju da je upravo u mesečnim prihodima koje ostvaruju oni koji su uhlebljenje našli u ovim institucijama uzrok njihovog osnivanja.
Dok u ministarstvima, na primer, važe strogi propisi u oblasti državne uprave, na ove agencije primenjuju se opšti propisi o radu. U toj činjenici leži odgovor na pitanje kako je moguće da su plate direktora tih agencija daleko veće od predsednikove, premijerove ili ministarske zarade. Po važećim propisima, kad je o zapošljavanju kadrova reč, direktor neke od tih agencija ima veća ovlašćenja od ministra.
Tako, na primer, za zaposlene u ovim agencijama ne važe ograničenja o povećanju plata, kao ni o broju zaposlenih. Do radne knjižice u ministarstvu mnogo je teže doći nego u agenciji koja je pod kontrolom nadležnog ministra. Ima i onih članova Cvetkovićevog kabineta koji u šali kažu da su ministarstva daleko depolitizovanija od agencija, jer da bi neko došao do radnog mesta u Vladi ipak prolazi neku vrstu konkursa.
Prema rečima Dobrosava Milovanović, profesora na Pravnom fakultetu, trenutno je u toku izmena strategije u reformi državne uprave.
– Koliko sam upućen, ideja je da se uspostavi zajednički režim za sve zaposlene u javnoj upravi, uključujući tu i ministarstva, republičke agencije, ali i pokrajinsku upravu kao i lokalnu samoupravu. Paralelno s tim, treba napraviti i funkcionalnu analizu svih tih agencija kako bi se ustanovilo koje od njih su zaista neophodne – kaže naš sagovornik i dodaje da i među agencijama treba praviti razliku i da postoji nekoliko vrsta ovih institucija koje imaju različita ovlašćenja, ali se i različito finansiraju.
S druge strane, stručnjaci za ovu oblast tvrde da bi se broj ovih institucija preko noći prepolovio ukoliko bi propisi koji važe za državnu upravu počeli da se primenjuju i na ove institucije. Jer, agencije su, smatraju eksperti, nastale kao politički poligon za uhlebljenje partijskih kadrova koji u ministarstvima nisu mogli da dobiju znatno veće plate. Jedan od idejnih tvoraca nekih od agencija, s druge strane, nezvanično tvrdi da to nije tako i da u ovim institucijama sede stručnjaci koji ne bi pristali da u ministarstvu rade za male pare. Takođe, objašnjava da su neke od agencija nastale da bi mogle da se povlače donacije iz Evrope.
Unija poslodavaca je na agencije dodala i uprave, fondove, direkcije i različite kancelarije i izračunala da ih ima čak 130. Po tome smo, kažu, rekorderi u Evropi.
Dragomir Janković, iz Evropskog ekonomskog instituta u Briselu, to potvrđuje. Prema njegovom istraživanju, nijedna evropska zemlja nema više od 22 agencije.
– Van pameti je to koliko ih ima u Srbiji. Pri tom su mnoge od njih nepotrebne jer se njihova delatnost poklapa s poslovima nadležnih institucija, fondova, uprava ili zavoda. Neke od njih su zaista neophodne i predstavljaju usklađivanje sa evropskom regulativom. Primer za to je Agencija za mirno rešavanje radnih sporova koja je veoma značajna – smatra Janković.
Ipak, prihodi koje ove agencije ostvaruju iz budžeta predstavljaju samo jedan deo kolača. Dobar deo ovih agencija finansira se iz sopstvenih izvora. Prema rečima Dragomira Jankovića, evropska praksa nalaže da i sopstveni prihodi prođu kroz budžet kako bi se efikasnije kontrolisalo trošenje tih para. Jer, prikupljanje naknada i taksi u ime države takođe predstavlja državni prihod.
Nebojša Atanacković, predsednik Unije poslodavaca, zamerio je nedavno Tatjani Šipetić, direktorki Agencije za lekove, kada se pohvalila da je ostvarila značajan profit.
– To bi bilo za pohvalu kada bi taj novac dolazio iz Kalifornije. Poražavajuće je to što je na ime raznih taksi i nameta to platila privreda Srbije. Garantujem da je Agencija za hemikalije kumovala zatvaranju mnogih malih i srednjih preduzeća, jer su njihovi nameti ogromni – uveren je Atanacković.
Da su sopstveni prihodi budžetskih korisnika, pa i agencija, problematični upozorio je i Fiskalni savet. Povod za to bio je rebalans, odnosno jesenje prekrajanje državne kase kada su upravo ovi prihodi u iznosu od osam milijardi omogućili kreatorima ekonomske politike da ispeglaju minus na nivou cele države i tako ispoštuju dogovor s Međunarodnim monetarnim fondom. Iako su takav potez fiskalnih vlasti pozdravili, članovi Fiskalnog saveta su u izveštaju izrazili sumnju da se naknade i takse privredi razrezuju po ekonomskim osnovama.
Na ovaj problem još jednom su ukazali i u svom poslednjem izveštaju. To je, prema njihovoj oceni, razlog za zabrinutost jer u situaciji kada je centralna kasa prenapregnuta i kada se štedi na republičkom nivou rashodi onih budžetskih korisnika koji ostvaruju sopstvene prihode (i agencije su među njima) realno su veći za petinu. To znači da su nominalno znatno veći. Da se o ovom problemu razgovaralo i sa zvaničnicima Međunarodnog monetarnog fonda, potvrdio je nedavno novinarima Pavle Petrović, predsednik Fiskalnog saveta. Kako je tada rekao, nažalost, nisu uspeli da ubede Vladu Srbije da su u pravu.
Revizori ušli i u agencije
A kako se ovim sredstvima raspolaže samo jednim delom otkrio je izveštaj Državne revizorske institucije. Prvi put i istoriji revizije, čuvari državne kase prekoračili su prag jedne od agencija.
Češljanje računa Agencije za zaštitu životne sredine, sudeći prema izveštaju, pokazalo je ogromne nepravilnosti u trošenju državnih para. Revizorima je najviše zasmetalo to što je firmi „Termo mont” iz Novog Sada za radove na elektro-instalacijama i odvodno-kanalizacionoj mreži najpre isplaćeno 16,2 miliona dinara bez verodostojne dokumentacije.
Istoj firmi isplaćeno je i oko 1,14 miliona dinara za radove koji su obavljeni bez tendera i bez ugovora. Na dušu joj se stavlja i što je isplatila 3,7 miliona dinara, a da fakturisani radovi uopšte nisu izvedeni.
Ni sredstva na deviznom računu ove agencije nisu dobro iskazana. Tako revizori tvrde da je devizni račun potcenjen za 51,5 miliona dinara.
Nije BIA što i CIA
Bezbednosnoinformativna agencija je državna uprava u klasičnom smislu te reči. Odnosno, iako u svom nazivu ima reč „agencija” za nju ne važe opšti propisi o radu. To znači da zaposleni u ovom instituciji moraju da se pridržavaju strogih pravila kada je povećanju plata reč, na primer.
S druge strane, za zaposlene u agencijama to ne važi jer se na njih primenjuju opšti propisi o radu. Takođe, ima i institucija koje u svom nazivu nemaju reč „agencija”, ali po ovlašćenjima to zapravo jesu. Takva je, na primer, Nacionalna služba za zapošljavanje.

U utorak počinje Kustendorf
Međunarodni filmski i muzički festival Kustendorf počinje na Mokroj Gori u utorak 17. januara, a na sedmodnevnoj smotri biće predstavljena neka od najboljih autorskih ostvarenja nove produkcije.
Počasni gost petog Kustendorfa biće francuski glumac Tahar Rahim, a festival će posetiti i američki režiser Ejbel Ferara, glumica Izabel Iper i holivudska zvezda Benisio del Toro, braća Darden, Marđan Satrapi, Frederika Aspok i druga značajna imena iz sveta filma.
Na festivalu posvećenom budućim filmskim stvaraocima i velikanima savremenog autorskog filma, biće prikazani filmovi reditelja Kim Ki-duka iz Južne Koreje i Nurija Bilge Džejlana iz Turske, a za studente će biti organizovana i predavanja dvojice autora.
Biće predstavljen nemački reditelj Anders Drezen i njegov film „Zaustavljen na putu”, Ejbel Ferare i ostvarenje „4:44 - Poslednji dan na Zemlji” i Kim Ki-dukov „Ariang”.
Predstaviće se i režiseri Marđan Satrapi i Vinsent Pinoa, autori filma „Piletina sa šljivama”, Aškar Farhadi sa filmom „Razvod: Nader i Simin” za koji je osvojio „Zlatnog medveda” u Berlinu prošle godine i autorka pobedničkog ostvarenja u Marakešu „Van granica” Frederika Aspok iz Danske.
Na Kustendorfu će biti prikazana i dva filma koja su prošle godine osvojila Gran pri Festivala u Kanu „Dečko sa biciklom” braće Darden i „Bilo jednom u Anadoliji” Nuri Bilge Džejlana.
U takmičarskom programu je 20 filmova izabranih u konkurenciji više od 200 prijavljenih ostvarenja, a najbolje radove izabraće predsednica i članovi žirija iranska glumica Lejla Hatami, francuski producent Pjer Edelman i srpski glumac Zoran Cvijanović.
Za nagrade Zlatno, Srebrno i Bronzano jaje takmičiće se filmovi iz Belgije, Velike Britanije, Estonije, Kanade, Italije, Kirgistana, Makedonije, Meksika, Nemačke, Poljske, Portugala, Rusije, SAD, Srbije, Francuske i Španije.
Biće dodeljena i nagrada za najbolju kameru „Vilko Filač”, koju će uručiti kamerman Martin Šec i montažer i dizajner zvuka Svetolik Mića Zajc.
Za učesnike će biti organizovano i predavanje glumice Izabel Iper o njenoj ulozi u filmu Kloda Šabrola „Madam Bovari”, a pokrenut je i novi festivalski program u kome će biti predstavljena prva dugometražna ostvarenja autora koji razvijaju specifičan stil i filmski jezik.
Kako su najavili organizatori, u pratećem programu nastupiće ruska pevačica Pelagija, holandski Rozenberg trio, Adam Stinga iz Moldavije, orkestar Bobana i Marka Markovića, Stribor Kusturica i njegov bend „Trovači”, i drugi.

Premijera „Plej Popović” 18. januara u Ateljeu 212
U Ateljeu 212 u toku su poslednje probe za predstavu „Plej Popović”, čija je premijera zakazana za 18. januar na velikoj sceni.
Tekst je sastavljen iz delova različitih drama Aleksandra Popovića (1929-1996), koje su adaptirale rediteljka Ivana Vujić i dramaturg Slavenka Milovanović.
Uloge igraju Ružica Sokić, Mirko Babić, Danica Ristovski, Ivan Tomić, Maša Dakić i Nikola Rakočević.
Predstava se realizuje u saradnji Ateljea 212, Kulturnog centra Pančevo i Knjaževsko-srpskog teatra „Joakim Vujić” iz Kragujevca.
Na specifični stil Ace Popovića, jednog od najboljih i najplodnijih srpskih dramskih autora, ukazuju i podnaslov „bela kafa beli slez carski rez tupo klanje mrsno ždranje” i imena likova - Zora Šišarka, Momčilo Jabučilo, Majka Janja, Deli Jova, Crkva Ružica, Srđa Zlopogleđa.
Komad „Plej Popović” jedinstven je u našoj dramaturgiji, a posvećen je autoru sa kojim je Atelje, zajedno sa najslavnijom generacijom glumaca, stvorio svoj poseban stil igre, svoj duh i započeo put otkrivanja i negovanja domaćih dramskih autora.
U monumentalnoj fresci istorijskog razvoja Srbije, kroz različite društveno-političke sisteme, Popović analizira ili vrši čas anatomije srpskog naroda.
„Pitamo se šta nam je činiti? Priklanjati se ličnoj karijeri i različitim partijama ili negovati narod koji neće nestati, već će ostati snažan, ne u Evropi, već u životu”, navodi se u najavi Ateljea 212.
Scenograf predstave je Mina Ilić, kostimograf Maja Mirković, autorka videa Svetlana Volić.

Partizan Stanojeviću zaključao vrata
Dojučerašnji trener Partizana Aleksandar Stanojević nameravao je juče da održi pres-konferenciju na stadionu u Humskoj, ali nije u tome uspeo. Pošto su vrata bila zaključana, on se brojnim novinarima i navijačima, kojih je bilo blizu hiljadu, obratio ispred stadiona. Iako je više puta naglasio da „nije revolucionar, već samo trener“, u pojedinim trenucima, okružen masom koja ga je podržavala, izgledao je kao neki opozicioni vođa.
„Nisam ovde zbog novinara, ne pravim cirkus i nisam neozbiljan, ali ovo je sramota. Sramota je da dođemo da bismo održali pres-konferenciju a da naiđemo na zaključana vrata. Nisam revolucionar ni buntovnik, ali niko ne može da me spreči da kažem ono što svaki navijač Partizana mora da zna“, kazao je Stanojević.

Oko stadiona je bilo i policije, a navijači, koji su se u sukobu između uprave kluba i smenjenih Mladena Krstajića (sportski direktor) i Aleksandra Stanojevića (trener) stavili na stranu onih koji su izgubili bitku, skandirali su Stanojeviću kao da je osvojio novu titulu. Pesmama, ali i preko transparenata, bodrili su bivšeg šefa stručnog štaba („ti si prvi trener Stanoje“), a novom, prekjuče izabranom Avramu Grantu poručivali su da može da ide kući („Stanojeviću podrška – Avram go houm“). Vikali su i „uprava napolje“.

„Kao i svakom navijaču Partizana najdraže mi je kad u kupu izvučemo Zvezdu, jer tada sam presrećan, to je najveća satisfakcija. Sad su ovde jake emocije i bilo bi neozbiljno da pričam u takvom stanju. Ja sam samo trener, profesionalac, želim da se bavim samo svoji poslom, a ne da budem revolucionar“, rekao je Stanojević koga je prekjuče smenila uprava kluba zbog toga što je svojim izjavama 24. i 26. decembra „izvršio povredu radnih i ugovornih obaveza“.

Fudbalski stručnjak, koji je u jesenjem delu šampionata takoreći osigurao novu titulu (deset bodova više od Zvezde), naglasio je pred bučnim navijačima da „nisu bitni ni Krstajić ni on, već samo Partizan“. Medijima je zakazao novi sastanak za utorak pošto juče nije mogao da razgovara s njima u „civilizovanim uslovima“. Poručio je za kraj da će prilikom novog viđenja samo objasniti „šta se radi“, verovatno mislivši na trenutnu situaciju u Partizanu.
A. M.

Đoković spreman da predvodi asove u Melburnu
Od sutra je Melburn prestonica svetskog tenisa, a Srbija jedna od najznačajnijih zemalja na 100. po redu Otvorenom prvenstvu Australije. Sve što je vrhunsko u belom sportu izlazi na prvi grend-slem sezone. I u takvoj konkurenciji, uz Rodžera Federera i Rafaela Nadala, blistave zvezde jednog od najuzbudljivijih perioda teniske istorije, počasno mesto pripada Srbinu Novaku Đokoviću, prvom reketu sveta i braniocu pehara u Melburnu.
A opet, nije u pitanju samo slučajna pojava jednog bogom danog talenta. Janko Tipsarević, Viktor Troicki, Jelena Janković i Ana Ivanović učiniće da Srbija bude najzastupljenija zemlja na listama prva 24 favorita, a Bojana Jovanovski biće uz svoje uzore, da uči i traži sopstveni put ka vrhu.
Čovek oko koga se sve vrti
Još se nisu ni stišale salve pohvala za neverovatnu 2011. godinu, a već je medijska buka krenula u smeru preispitivanja ovogodišnjeg Novaka Đokovića. Pozivana je u pomoć tradicija da posle najboljih sezona dolaze padovi; pominjano bledo izdanje na završnom ATP turniru u Londonu, povrede i iscrpljenst; oživljavane nade u Federerov povratak, ali Đokovića ništa nije spustilo sa mesta glavnog favorita Otvorenog prvenstva Australije.
U stvari, nije se pojavio odgovor na glavno pitanje – a ko drugi umesto Đokovića? Jasno je da se fizički i motivaciono potrošio – ostvarujući na prepad više od onog što je zacrtao još kao dečak – i da je imao premalo vremena da sve to svari i upakuje u novi početak. Ali, ko drugi u ovom trenutku ima takve kvalitete, sa kojima je Novak u Abu Dabiju protrčao pored Federera i Ferera?
Ako je izgledalo da bi tu ulogu mogao da preuzme podmlađeni Federer, drugačije su pokazala njegova leđa i predaja meča Congi i Dohi, tek druga u karijeri. Svi najbolji plaćaju cenu gladijatorskog ritma. Nadala odavno muče rame i dileme, a argentinski div Del Potro nije pokazao da se potpuno vratio, ni u finalu Dejvis kupa, ni na pripremnim turnirima.
Naravno, da među najboljim teniserima sveta mnogi mogu da stignu do pehara u Melburnu. Može i oskoljeni Endi Marej, sa novim trenerom Ivanom Lendlom, ali da li je on pouzdaniji favorit od Đokovića?
Prethodnih meseci bilo je mnogo briga u štabu srpskog tenisera i smrknutih pogleda sa klupe, na kakve nismo navikli, ali u jučerašnjem pojavljivanju pred novinarima Đoković je delovao neuporedivo svežije:
„Imao sam gotovo tri nedelje odmora! Posle nešto više od nedelju dana obaveza u Londonu, došle su dve sedmice stvarnog odmora, bez reketa, bez ikakvog fizičkog angažovanja. To je došlo u pravo vreme i bilo mi je potrebnije nego išta. Mogao sam polako da saberem utiske iz 2011. Naravno, bio sam vrlo ponosan, ali i svestan da nemam mnogo vremena za uživanje, da mogu samo da predahnem i onda nastavim sa pripremama.“
Đoković je optimistički odgovorio i na pomalo besmisleno pitanje – da li može da se pojavi 2011:
„Mislim da je sve moguće. Očigledno, to je bila najbolja godina u mojoj karijeri i teško je da se ponovi. Ali, to sam već učinio jednom. Zašto ne dva puta? Zašto ne ostati pozitivan na startu nove sezone.“
Njegov zaključak je bio još ubedljiviji:
„Osećam da sam na vrhuncu karijere, fizički, mentalno i po igri. Dorastao sam. Mogu da igram jednako dobro na bilo kojoj podlozi, kao što sam i dokazao u 2011. To mi je cilj. O tome razmišljam: samo polako, korak po korak.“
Duga lista povređenih šampiona
Niko ne zna koliki su fizički i mentalni dometi srpskog tenisera raskošne elastičnosti, u svemu što radi i planira. Zna se samo da je do sada povlačio izuzetno pametne poteze, i na terenu i van njega. Tako deluje i tempiranje početka ove sezone, upravo u „svom“ Melburnu. Tu je 2005. igrao svoj prvi grend-slem, 2008. osvojio prvu veliku titulu, 2009. osetio pad pod teretom favorita, 2011. krenuo u osvajanje sveta. Logično je da baš tu, 2012, počne treću etapu svog razvoja, ka ulozi dugovečnog teniskog šampiona. Može tako i da ne bude, ali deluje realno dostižno.
Što se tiče povreda koje su ga mučile krajem prošle godine, a koje sada deluju kao prošlost, one su realnost i muškog i ženskog tenisa danas.
Petostruka šampionka Melburna Serena Vilijams izvrnula je članak u Brizbejnu, branilac titule Kim Klajsters nije igrala od avgusta, a onda se povredila u Brizbejnu, prva na VTA listi Karolina Voznjacki imala je lekarsku intervenciju posle Sidneja, slavna Marija Šarapova otkazala je sve pripremne turnire zbog povrede zgloba, dolazeća zvezda Andrea Petković odmarala se par meseci zbog povrede leđa...
Sve će to da se uplete u prognoze uoči sutrašnjeg početka najlepšeg teniskog događaja u svetu, na kojem u ovom trenutku može da se izdvoji samo jedan favorit...
M. Kovačević
-----------------------------------------------------------
Krunićeva stala pred ciljem
Osamnaestogodišnja Aleksandra Krunić nije prošla poslednji test za ulazak u glavni žreb Australijen opena. Igrajući tri uzastopna meča sa Amerikankama u kvalifikacijama, izgubila je poslednji, protiv Varvare Lepčenko, koja ima deset ITF titula i za sto mesta bolji plasman (127) na VTA listi – 6:1, 6:2. Srpska reprezentativka je imala samo jednu priliku za brejk i nije je iskoristila.

Čekajući Špance
Od specijalnog izveštača „Sportskog žurnala”
Ajndhoven – Let  do Amsterdama bez problema, vožnja do Ajndhovena takođe. Srpski vaterpolisti su se oko 14 č smestili u hotel „Park plaza”u centru grada u kojem u sutrapočinje Evropsko prvenstvo.
U našoj grupi su: Španija, Nemačka, Hrvatska, Rumunija i Crna Gora. Dalje idu tri reprezentacije.
–Nama je samo Španija u mislima. Prvi meč često stvori određenu atmosferu na takmičenju i zbog toga je vrlo važno da učinimo sve kako bismoostvarili povoljan rezultat.Ne bi valjalo da nam se ponovi Hios, kada smo izgubili, mada je opet izvesno da će se stvari u grupi rešavati do poslednjeg trenutka,–kaže iskusni Živko Gocić.
Posle ručka i odmora na dobrovoljnoj bazi se posetila teretana. U 18.15 č je održan kratak sastanak, uobičajen za start svakog velikog takmičenja.Posle toga i prvi trening u bazenu „Peter van denHogeband“ gde će se i igrati mečevi šampionata.
–Ma,sve nam je poznato.Bili smo tu pre dve nedelje. Razmak između priprema i šampionata je tako brzo prošao, u ritmu smo,–kaže trener Vladimir Pavlović.
Dan uoči takmičenja nema velike groznice u gradu u kojem živi oko 750.000 stanovnika. Holandija nije zemlja vaterpola, odavno su na tronu po popularnosti fudbal, odbojka, plivanje... Biće zanimljivo videti hoće li zaista tribine prelepog bazena biti ispunjene do poslednjeg mesta kako tvrde organizatori.
Naša reprezentacija je sama u hotelu. Izbegnuta je atmosfera sa velikim brojem ekipa na jednom mestu, takođe i pratećim osobljem među kojima ima često i onih koji ne razumeju način ponašanja na samom takmičenju.
Olimpijska godina, sve je podređeno Londonu i utisak je da je selektor Udovičić povukao pravi potez što se opredelio za hotel koji inače organizator nije predvideokao službeni.
Vanja Udovičić, Nikola Rađen i Duško Pijetlović se bolje osećaju. Roviti jesu,ali se čini da će biti na raspolaganju u željenoj meri. Dr Nebojša Jeremić je optimista. Gocić i Soro su,takođe,sve bolje,pa ostaje da se sve to potvrdi u sutrašnjem duelu sa Španijom.
– Prvenstvo je usred klupske sezone. Ne želim ništa da obećavam,mada su ambicije uvek poznate. Imali smo svi kratak rok za pripreme i teško je očekivati najkvalitetnija izdanja. Videćemo koliko možemo, kako ćemo reagovati i pojedinačno i kao ekipa.Nije loše što imamo jaku grupu.Očekujem da iz utakmice u utakmicu budemo sve bolji, – poruka je kapitena Vanje Udovičića.
Takva su razmišljanja i ostalih naših igrača. Mirni, stabilni, svesni situacije.Utisak je da svi jedva čekaju šampionat.
Dejan Stevović
-----------------------------------------------------------
Selektor o Zvezdinom nezadovoljstvu
Selektor Dejan Udovičić uopšte nije želeo da se osvrće na saopštenje Crvene zveze vet zašto su iz reprezentacije izostavljeni njeni članovi Marko Avramović i Gojko Pijetlović. Samo je prozborio:
–Bez komentara !

Ikone se vraćaju na scenu
Teško da će narednih meseci neko nadmašiti rekorde koje je mlada Adel ostvarila u 2011. pokorivši svetsko tržište i dostigavši brojke o kojima mnogi poznatiji  i stariji muzičari od nje samo mogu da sanjaju.
Ovu, 2012. obeležiće, barem prema najavama, povratak na scenu brojnih sastava koji dugo nisu radili, a iskusnih rok i pop veterana. Na scenu se vraćaju „Aerosmit”, „Sizor sisters”, „Nou daut”, „Saundgarden”, „Van Hejlen”, „Pearl Jam”, „Garbidž”, „Grin dej”, Nil Jang, Lajonel Riči, a očekuju se i nova izdanja Kristine Agilere, Neli Furtado, Ašera… U Velikoj Britaniji s nestrpljenjem se čeka povratak „Mjuza” i šta će ponovo okupljeni sastavi – „Nju order”, „Stoun rouzis”, „Prajml skrim”, „Blur” ponuditi. Nagađa se i da bi sastavi „Rolingstons” ili „Hu”, koji slave pet decenija postojanja, mogli da uđu u studio. Muzički poznavaoci, ipak, ne „tipuju” posebno ni na jedno ime koje bi moglo da dostigne prošlogodišnji uzlet Britanke Adel.
Najviše se, ipak, na radost verne publike očekuje od:
Leonard Koen
Stare ideje („OldIdeas”) zvaće se album vremešnog ali obožavanog Leonarda Koena. Album, prvi posle osam godina, biće objavljen poslednjeg dana januara. Koen, koji je radio sa producentom Patrikom Leonardom, obećao je da će se na albumu naći 10 pesama koje na poetičan način govore o najvećim dilemama ljudskog postojanja.
Pol Makartni
Još jedan veteran vraća se na muzičku scenu sa izdanjem „Kisses on the Bottom”. Neumorni Pol Makartni objaviće 7. februara svoje verzije američkih klasika, poput pesama Kola Portera, ili Harolda Arlena, uz gostujuće vokale, kakvi su Erik Klepton, Stivi Vonder ili Dajana Krol. A samo nedelju dana pre Pola, njegov nekadašnji kolega iz „Bitlsa” Ringo Star takođe će objaviti novi disk.
Madona
Kraljica se vraća na tron: ovo su najčešći komentari na vest da Madona krajem marta objavljuje 12. studijski album „M.D.N.A”. Ikona popa potpisala je ugovor sa kućom „Interskoup”, vredan više desetina miliona dolara, obavezavši se na objavljivanje tri albuma. Prvi singl sa novog diska „GimmeAllYourLuvin” zavrteće se na radio-stanicama nedelju dana pred Madonin šou na finalu Superboula 5. februara. Niko ne zna šta će pop diva ovoga puta ponuditi publici, ali nagađa se da će to biti povratak zvuku sa albuma „RayofLight”, jer je radila sa producentom Vilijamom Orbitom.
„Bič bojs”
U aprilu vraćaju se „dečaci” –– „Bič bojsi”. Brajan Vilson, Majk Lav, Al Žardin, Brus Džonson i Dejvid Marks skupili su se posle 15 godina i njihov povratnički album prethodiće svetskoj turneji kojom će obeležiti pola veka postojanja. „Ovaj jubilej mi je poseban, jer su mi mnogo nedostajali momci”, izjavio je Vilson. Album će premijerno izvesti u okviru Džez festivala u Nju Orleansu krajem aprila.
Brus Springstin
Najslavniji američki „Gazda”, Brus Springstin opet je u žiži interesovanja, jer narednih meseci očekuje objavljivanje novog albuma i svetsku turneju. Skoro tri godine prošlo je od poslednjeg studijskog izdanja Springstina i „I strit benda”, a Brus je izjavio kako je veoma uzbuđen zbog povratka na scenu, dodavši kako je nova muzika gotova, ali nije otkrio naslov albuma, kao ni tačan datum izlaska.
U2
Jesen je doba koje čekaju svi fanovi irskog sastava, budući da su članovi benda još prošle godine najavili izlazak jednog od silnih novih albuma na kojima rade. Jedan je, prema rečima basiste Adama Klejtona, klupski album, koji stvaraju sa producentom RedOne, zaslužnim za najveće hitove Lejdi Gage, a drugi – „tradicionalniji” disk na kome rade sa Dejndžerom Mausom, članom dua „Narls Barkli”.
„Blek sabat”
Legendarni metal bend „Blek sabat”, koji ćemo gledati za Vidovdan u Beogradu, završava album posle čak 33 godine. Producent je Rik Rubin, a Ozi Ozborn, pevač „Blek sabata”, objasnio je pre nekoliko meseci da su „već snimili magičnih osam pesama”, dodavši kako je to kao kad staviš stare rukavice. Izlazak albuma najavljen je za jesen.
Robi Vilijams
Posle prošlogodišnje avanture sa bivšim bendom „Tejk det” Robi Vilijams se vraća solo karijeri. Već nekoliko meseci Vilijams u Los Anđelesu vredno radi na novom albumu, prvom koji će objaviti za novu izdavačku kuću „Univerzal”, a nedavno je izjavio kako „najuzbudljiviji trenuci u njegovoj karijeri tek dolaze”!
Jelena Koprivica

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Uravnotežena ishrana – manje stresa
Verovali ili ne, namirnice mogu da smanje stres! Ali, ukoliko, pre svega, vodite računa da se pridržavate saveta za uravnoteženu ishranu. Većina ljudi protiv stresa se bori – hranom. I to onom lošom. Ima li šta lepše od parčeta torte nakon napornog radnog dana?! Pljeskavice u lepinji za opuštanje posle teškog i odgovornog poslovnog sastanka?
U životu savremenog čoveka stres je gotovo neizbežan. Stručnjaci upozoravaju da su najozbiljnije posledice po zdravlje ljudi tokom zimskih meseci. Ukoliko vodite računa da vam ishrana bude raznovrsna i da je na meniju sve – povrće, voće, orasi, riba, žitarice, mlečni proizvodi, u organizam ćete uneti potrebne minerale i vitamine koji imaju antistres svojstva.
Ali, neke od namirnica u borbi protiv stresa imaju poseban značaj.
Zeleno povrće: Brokoli, karfiol, kupus, zelena salata, celer sadrže antioksidante koji pomažu organizmu da se oporavi od stresa. Oni sadrže i kalijum koji je neophodan nervnom sistemu. Ukoliko su vam ove namirnice redovno na jelovniku, bićete manje razdražljivi. Povrće omogućava da se u organizam unesu vlakna neophodna za čišćenje organizma.
Citrusi: Vitamin Ce igra važnu ulogu u borbi protiv stresa. Zbog toga ne zaboravite da tokom ovih zimskih meseci dnevno pojedete bar jednu pomorandžu ili grejpfrut. Ili da popijete čašu limunade. Nije loše ni da napravite koktel od jedne pomorandže, grejpfruta i limuna. Ne zaboravite ni na mandarine.
Čokolada: Malo ko nije čuo da konzumiranje najpoznatije poslastice na svetu pomaže proizvodnju endorfina koji daje osećaj radosti i dobrog raspoloženja. Kakao proizvodi bogati su antioksidantima koji produžavaju život ćelijama. Naravno, to ne znači da bi svakoga dana trebalo da se ovom poslasticom sladite u neograničenim količinama, već, kako preporučuju stručnjaci, dovoljno je svakoga dana pojesti od 20 do 30 grama vama omiljene čokolade.
Bademi: Bogati su vitaminima B2 i E, magnezijumom i cinkom. Vitamin B2 i magnezijum ključni su za proizvodnju serotonina koji kontroliše raspoloženje i pomaže nam da se izborimo sa stresom. Cink je poznat kao element koji može da se bori protiv negativnih efekata stresa a vitamin E je moćan antioksidant. Kad god ste u prilici pojedite nekoliko badema.
Narandžasto povrće: Bogato je beta karotenom koji jača krvne sudove mozga, vraća normalan protok krvi u centralni i periferni nervni sistem, ublažava stres i poboljšava raspoloženje. Najjednostavnija antistres terapija: jedite svakoga dana, najbolje u jutarnjim satima, jednu ili dve šargarepe. Ili napravite sok od nje.
U ishrani bi bilo dobro da vam s vremena na vreme budu uključeni i morski plodovi, jer su bogati cinkom i jodom i jedan su od najvažnijih izvora nezasićenih masnih kiselina, omega 3.
S. Č.

Kupila sam oružje, sad sam jači pol
Na sa­ti­ri­čar­skoj i afo­ri­sti­čar­skoj sce­ni Sr­bi­je jed­nu od glav­nih ulo­ga ima i jed­na du­hom sna­žna že­na – Ve­sna Den­čić ko­ja svo­jim tek­sto­vi­ma po­di­že lju­de na no­geili iza­zi­va trn­ce.
Ro­đe­na je 30. no­vem­bra 1963. u Be­o­gra­du. Di­plo­mi­ra­la je no­vi­nar­stvo na Fa­kul­te­tu po­li­tič­kih na­u­ka.
Sem sa­ti­re i afo­ri­za­ma, pi­še po­e­zi­ju, pro­zu, knji­žev­ne pri­ka­ze, re­cen­zi­je, ko­men­ta­re... Evo ne­kih na­slo­va knji­ga: „U dru­štvu se ne ša­pu­će”, „Svet ne mo­že pro­pa­sti bez nas”, „Put do pa­kla”, „Stra­da­nje u ci­klu­si­ma”... Član je Udru­že­nja knji­žev­ni­ka Sr­bi­je.
Nje­na de­la pre­ve­de­na su na de­se­tak je­zi­ka. Do­bit­nik je broj­nih na­gra­da u ze­mlji i ino­stran­stvu. Osni­vač je i glav­ni ured­nik elek­tron­skog ča­so­pi­sa za sa­ti­ru „Et­na”, a i ne­ko­li­ko veb-saj­to­va od ko­jih je „Smeh do bo­la” vi­še pu­ta na­gra­đi­van. Ži­vi u Be­o­gra­du. 
U kom okru­že­nju ste od­ra­sli?
Do še­ste go­di­ne u ro­di­telj­skom do­mu, ana­kon to­ga, zbog zdrav­stve­nih raz­lo­ga, da ma­lo oja­čam sla­ba­šne ko­sti,ob­re­la sam se u bol­ni­ci, u Ro­vi­nju. Tu sam za­vr­ši­la osnov­nu ško­lu. Već ta­da je po­čeo da se for­mi­ra moj nerv za umet­nost. Vo­le­la sam da cr­tam i či­tam. Po­če­la sam da pi­šem po­e­zi­ju, da uče­stvu­jem u re­ci­ta­li­ma, pe­vam, da bih u sed­mom raz­re­du, za­jed­no sa još jed­nom uče­ni­com, Ma­ri­jom iz Pu­le, re­ži­ra­la pred­sta­vu za kraj škol­ske go­di­ne.
Ko­je su bi­le Va­še po­tre­be...
Knji­ge, pa­pir, olov­ke, ra­dio-apa­rat.
... a ko­je že­lje?
Ni­kad ni­sam ima­la ne­kih po­seb­nih že­lja, sem da ono što ra­dim bu­de što bo­lje.
Ka­kvi ste pri­vat­no?
Valj­da kao i svi osta­li. Ra­dim ono što vo­lim, mo­gu ili mo­ram, i tru­dim se da od to­ga ne pra­vim dra­mu. Naj­bit­ni­je mi je da ostva­rim do­bar od­nos sa lju­di­ma ko­ji me okru­žu­ju: sa po­ro­di­com, pri­ja­te­lji­ma, ko­le­ga­ma...
Ko­ja je Va­ša ži­vot­na fi­lo­zo­fi­ja?
Ima ih ne­ko­li­ko. Po­red one da bi tre­ba­lo bi­ti iskren u sve­mu što ra­di­te, u op­ho­đe­nju sa lju­di­ma, ali i pre­ma se­bi, po­treb­no je i ve­o­ma mno­go ra­di­ti na se­bi, jer kao što re­če So­krat: „Znam da ni­šta ne znam”.
Ka­kva je moć me­di­ja...
Ogrom­na, na­ro­či­to te­le­vi­zi­je, ko­joj se još naj­vi­še ve­ru­je i po­red to­ga što se zna da je tu sve mo­gu­će mon­ti­ra­ti. S dru­ge stra­ne, po­sred­stvom in­ter­ne­ta, gde ta­ko­đe po­sto­ji mo­guć­nost ši­re­nja ne­pro­ve­re­nih i la­žnih in­for­ma­ci­ja, mo­gu­će je da se ču­je i vi­di dru­ga, pot­pu­no dru­ga­či­ja sli­ka stvar­no­sti, ne­kon­tro­li­sa­na od stra­ne taj­ku­na ili po­li­tič­nih moć­ni­ka. U sva­kom slu­ča­ju ve­li­ka mo­ral­na od­go­vor­nost le­ži na po­sle­ni­ci­ma jav­ne re­či, a da li će oni tu moć pre­to­či­ti u iz­vor do­sto­jan po­što­va­nja ili će se sro­za­ti u ka­lju­gu za­rad nov­ca i „sla­ve”, za­vi­si od ulo­ge ko­ju su sprem­ni da od­i­gra­ju.
... a Va­še umet­no­sti?
Sva­ka umet­nost ima svo­je­vr­sno te­ra­pe­ut­sko dej­stvo, kao ot­klon i lek pro­tiv be­sti­jal­nih po­li­tič­kih igra­ri­ja mi­le­ni­ju­mi­ma una­zad, bi­lo da je reč o po­e­zi­ji, pro­zi, dra­mi, li­kov­nim i osta­lim umet­no­sti­ma.
Šta još vo­li­te sem pi­sa­nja?
Ples, ba­let, ope­ru...
Da li se u sve raz­u­me­te?
Ja sam ge­ni­je! Zar ni­ste to i vi pri­me­ti­li?
Za­što pi­še­te afo­ri­zme?
Afo­ri­zme pi­šem za­to što u pri­ču ne mo­že da sta­ne to­li­ko po­tre­snih li­ko­va.
Ka­ko se kao že­na sna­la­zi­te u sa­ti­ri?
Ku­pi­la sam oruž­je.
Sa­da sam ja­či pol!
Da li smo svi po­ma­lo kri­vi za ovo što se de­ša­va?  
Ne pri­zna­jem ko­lek­tiv­nu kri­vi­cu.
Ja sam aso­ci­jal­na lič­nost.
Šta bi­va kad nam sre­ća okre­ne le­đa?
Sre­ća je što ima­mo slav­nu pro­šlost,
pa ne mo­ra­mo da mi­sli­mo na bu­duć­nost.
Ka­ko je pro­te­kla pri­va­ti­za­ci­ja?
Na po­sao ka­snim iz oprav­da­nih raz­lo­ga.
Dok pro­me­nim tri pre­vo­za,
fir­ma pro­me­ni ime, de­lat­nost i vla­sni­ka.
Ka­ko pre­se­ći la­nac kri­mi­na­la?
La­nac kri­mi­na­la je pre­se­čen.
Jed­na po­lo­vi­na je u za­tvo­ru, dru­ga na vla­sti.
Ipak, ne­ma vi­še re­do­va za hleb?
Po­ra­sla je ku­pov­na moć sta­nov­ni­štva.
To se vi­di u sva­koj pe­ka­ri!
Zbog kre­di­ta?
Mo­ra­li su da una­pre­de ban­kar­ski si­stem,
da se sav no­vac ne bi sli­vao u po­greb­na pred­u­ze­ća.
Ko­ja tr­go­vi­na cve­ta?
Tr­go­vi­na lju­di­ma ov­de još ni­je u pot­pu­no­sti za­ži­ve­la,
ali se sa­svim pri­stoj­no za­ra­đu­je od pro­da­je u de­lo­vi­ma.
Za­što se Da­čić ne „ski­da” sa te­le­vi­zi­je?
Po­li­ci­ja ima pu­ne ru­ke po­sla.
Zbog kon­fe­ren­ci­ja za no­vi­na­re
ni­ka­ko da stig­ne na uvi­đaj.
A za­što uvek od ko­mar­ca pra­vi­mo ma­gar­ca?
Ne bi­smo mi pra­vi­li od ko­mar­ca ma­gar­ca
da ko­ma­rac ne nja­če.
Ko­li­ko se či­ni za mla­de?
No­ve ge­ne­ra­ci­je ni­su za­do­je­ne ide­o­lo­gi­jom.
Oni su si­sa­li ve­sla.
Za­što je vlast sme­nji­va?
Vlast mo­ra da bu­de sme­nji­va,
za­to što i osta­li po­li­ti­ča­ri ima­ju bo­le­sne am­bi­ci­je.
Šta ra­di vla­da?
Mo­li štraj­ka­če da se vra­te na po­sao.
Vla­da je ob­ja­vi­la ob­u­sta­vu ra­da.
Da li isto­ri­ja uvek mo­ra da bu­de kr­va­va?
Na­u­či­li smo lek­ci­ju iz isto­ri­je.
Od­go­va­ra­mo kao iz to­pa!
Ka­ko pod­no­si­te sve ovo što nam se do­ga­đa?
Za­ka­za­la sam pre­gled kod psi­hi­ja­tra,
ali ni­je mo­gao da me pri­mi zbog ob­duk­ci­je.
Ima i lep­ših te­ma, na pri­mer lju­bav?
Lju­bav: jed­na­či­na sa dve ne­po­zna­te.
A šta mi­sli­te o bra­ku...
Sva­kom mu­škar­cu od ak­ci­je
po­treb­na je že­na od ak­ci­je.
Da po­či­sti za njim.
...sek­su...
Da je bi­la pra­va seks bom­ba,shva­tio je tek ka­da mu je raz­ne­la imo­vi­nu.
... a o de­ci?
De­cu ni­je la­ko pre­va­ri­ti, za­to ne­ma­ju pra­vo gla­sa.
Ne­što za kraj.
Ov­de je i bog re­kao la­ku noć.
I tu je kraj pri­če!
-----------------------------------------------------------
Per­spek­ti­ve
Noć
iz­mi­če kon­tro­li
mrač­ni­ja
bi­ti ne mo­že
ni ti­ša
la­vež za­mu­kao
vonj ne­ma­ni
no­zdr­ve pa­ra
u ne­kom dru­gom sve­tu
u ne­kom dru­gom ve­ku
odoj­če cok­će
Iz knji­ge „Kra­lji­ca sen­ki” (Al­ma, 2011)

Pusti to po stoti put
„Valter brani Sarajevo”, „Ko to tamo peva”, „Zona Zamfirova”, nastavci „Tesne kože” i „Žikine dinastije” neki su od naslova domaće kinematografije koji su, uprkos tome što gledalište zna napamet dobar deo scenarija, i dalje u vrhu gledanosti. Nedavni novogodišnji i božićni praznici bili su poslednja prilika kada su ova ostvarenja po ko zna koji put emitovana na malim ekranima, ali su bez obzira na to donela visok rejting televizijskim kućama koje su ih prikazivale.
Sami emiteri potvrđuju da su, u nedostatku novca za nove, stari filmovi i poznate domaće serije igra na sigurno kada je o rejtingu reč.
Treći deo filmskog serijala o Šojiću i Pantiću na Prvoj televiziji gledalo je više od dva miliona ljudi, pa je zabeležen rejting od 13,15 odsto. Iz ove TV kuće navode i da je prva dva dela u proseku pratio svaki treći gledalac.
Film „Kakav deda, takav unuk” na Pinku pratilo je, prema njihovim navodima, 2.193.000 ljudi. Ovi podaci sigurno nisu toliko iznenađujući koliko onaj o gledanosti istog programa u Hrvatskoj. Zagrebački „Jutarnji list” je objavio da je rejting drugog dela „Žikine dinastije” bio 15,8 odsto što je još više nego u Srbiji.
Poređenja radi, avanture her Žike na televiziji RTL gledalo je oko 22.000 ljudi više nego finale šou-programa „Supertalenat” na tamošnjoj TV Nova.
– Ne treba uvek imati negativan stav prema reprizama – smatra televizijska kritičarka Branka Otašević – jer kvalitetna ostvarenja mogu da se ponavljaju kako bi nove generacije videle stare trendove u filmografiji i stare glumce.
Međutim, u slučaju domaćih televizija i pomenutih naslova, svakako nije reč o osvajanju nove publike, jer je uz ovako česte reprize teško zamisliti da postoji veći broj onih koji ove komedije nikada ranije nisu gledali. Budući da istraživanja o strukturi publike ne postoje, odgovor na pitanje ko čini ta dva miliona postaje jasniji tek kada se u obzir uzme podatak da su gledaoci u Srbiji rekorderi u vremenu koje provode uz televiziju.
– Ako smo rekorderi u broju sati provedenih pred ekranom, onda bih rekla da je to jedno prilično pasivno gledalačko more koje po navici gleda sve što se nudi – kaže Branka Otašević. Tačno je, dodaje ona, da publika u teškim vremenima, zasićena politikom, traga za smehom i rado gleda komedije što televizije ne propuštaju da iskoriste u trci za rejtingom.
– Televizije idu linijom manjeg otpora i računaju na sigurnu gledanost. Ne rizikuju da ponude nešto novo, pa da vide da li bi to bilo još gledanije, nego emituju ono što je provereno, već viđeno – smatra naša sagovornica i dodaje da je velika učestalost pojedinih naslova nedopustiva za televizijsku kuću kojoj je stalo do prestiža. Umesto toga, televizije bi trebalo da ulože u kupovinu novih sadržaja ili u sopstvenu produkciju.
Dok se to ne dogodi, pošto smo o Novoj godini i Božiću gledali Šojića, Pantića i her Žiku, uskoro možemo da očekujemo „sastanak” sa Topalovićima iz „Maratonaca”, Popadićima iz „Boljeg života”, Prletom i Tihim i ostalim dobro poznatim junacima.
A. Marinković

U Nišu berićet od stranih gostiju
NIŠ – Uz tradiconalno gostoprimstvo Niš je poslednja dva dana dočekao stotine turista, koji će, kao i svi oni koji danas i narednih dana boraviti u gradu na Nišavi, pratiti zbivanja na Evropskom prvenstvu u rukometu. U najkraćem raport glasi: u Nišu nema više slobodnih mesta u hotelima, a popunjeni su i svi kapaciteti postojećih hostela i privatnom smeštaju u gradu i Niškoj Banji. Vladimir Jovanović, direktor Turističke organizacije Niša (TON-a) za Politiku kaže da se u periodu od 16. do 22.januara u gradu svakodnevno očekuje preko 3.500 gostiju:
-Još sredinom jeseni boravak u Nišu rezervisalo je 3.000 navijača reprezentacije Makedonije. U proseku svako od njih boraviće po pet dana u našem gradu i hotelsko-turistički promet, od kojeg se očekuje veliki promet, sigurno će biti veliki. Iz Švedske i Nemačke dolazi po par stotina navijača nacionalnih selekcija ovih zemalja, a najmanji broj gostiju Niš će imati iz Češke, tek stotinak, rekao nam je Jovanović.
Prema rečima direktora TON-a u Makedoniji je prava euforična atmosfera pred rukometni spektakl u Srbiji i zbog toga je u Nišu sve spremno za doček i ugodan boravak južnih suseda tokom šampionata ''Starog kontinenta'':
-Pored svega ostalog u Gradskom polju, nedaleko od tehničkih fakulteta postavljamo veliki šator, sa svim sadržajima i tu će biti mesto okupljanja makedonskih ljubitelja rukometa. U toj ''fan-zoni'' biće svega – od niških specijaliteta sa roštilja, pečenja, slatkiša i pića, do muzike, koju Makedonci budu želeli, kaže Jovanović.
Zvaničnici Rukometnog saveza Makedonije, koji su već nekoliko dana u Nišu potvrdili su da će sa rukometašima ove zemlje biti i najviši državni funkcioneri, kao i predstavnici makedonskih diplomatsko-konzularnih predstavništava u našoj zemlji. Prema rečima Mihajla Mihajlovskog, predsednika RS Makedonije, navijači ove zemlje pripremaju pravu brazilsku atmosferu u dvorani Čair.
U Turističkoj organizaciji Niša su nam rekli da će zbivanja u Čair pratiti preko 300 novinara, od čega je čak 220 iz inostranstva. Po broju predstavnika ''sedme sile'' prednjače Nemci i Šveđani. Samo iz nemačke televizije CDF (ZDF) dolazi 60 novinara, kamermana i snimatelja. Osim novinara iz četiri zemlje učesnice kvalifikacionog dela šampionata u Niš je dolazak najavilo i tridesetak njih iz Grčke, Bugarske, B i H, Crne Gore i drugih okolnih zemalja. Iz Bugarske dolazi i pedeset ljubitelja rukometa.
U Nišu s pravom očekuju dobar prihod od stranih gostiju u narednih sedam dana. Pripremljen je bogat propagandi materijal na više jezika, mnogo suvenira, sve vreme radiće vodička služba TON-a… I spremni su da sve dočekaju da se pamti.
Toma Todorović

Srbij startuje protiv Poljske
Jedini srpski reprezentativac koji igra u Poljskoj Rastko Stojković prijateljski je dočekao prve rivale na Evropskom prvenstvu, kada su preksinoć stigli u „Pionir”, u kojem je naš nacionalni tim upravo završavao trening.
– Nadam se da ćete se lepo osećati u Srbiji, očekujte sjajnu atmosferu i veliku zabavu – rekao je sa osmehom pivotmen Srbije Patriku Kužinskom, jednom od četvorice poljskih reprezentativaca iz redova Vive Kilcea, u kojem s velikim uspehom od 2009. igra nekadašnji član Crvene zvezde i Partizana.
Kada su mu Poljaci poželeli pobede, ali tek posle prvog kola, Stojković je uzvratio rečima:
– Drago mi je što igramo sa vama na otvaranju... Jer imate dobru ekipu... Nadam se da ćemo se na Prvenstvu sastati dva puta, u prvom i poslednjem meču...
Kada su ga iz poljske ekspedicije upitali da im „izda” šta je naša reprezentacija pripremila za današnji (18.15, RTS) okršaj, dobili su ovaj odgovor:
– Reći ću vam sve detalje iz taktike... u nedelju oko 20 časova...
Beograđanin koji je pre Poljske igrao godinama u Nemačkoj, malo je zaplašio Poljake, „informišući ih” da je „7.500 navijača stvorilo neverovatnu atmosferu” na meču sa Češkom pre pet dana:
– Kada je tako bilo na prijateljskoj utakmici, šta će tek da bude na Prvenstvu...
Stojkovićev trener iz Vive Kilcea Bogdan Venta (50), jedan od najboljih igrača u istoriji poljskog rukometa (pred kraj karijere nastupao i za Nemačku), od 2004. je selektor Poljske. Sa njim na kormilu, Poljaci su stigli do dve medalje na svetskim prvenstvima, srebrne 2007. i bronzane 2009. godine (lane osmi na planetarnoj smotri, pre dve godine četvrti na EP),  ali za ovo EP su zbog povreda ostali bez golmana Šmala, Marcina Lijevskog, Rosinskog i Tomčaka. Tako ovog puta većinu čine igrači iz poljskog prvenstva (desetorica, petorica igraju u Nemačkoj), uglavnom članovi ekipa koje igraju u Ligi šampiona, Vive Kilcea i Visle Plok. Gžegož Tkačik, Stojkovićev klupski saigrač je kapiten nacionalnog tima:
– Mislim da nismo među favoritima u grupi sa Danskom, Srbijom i Slovačkom. Ali, nama se više dopada kada smo u ulozi autsajdera. Teško je reći šta možemo da očekujemo, moramo da idemo korak po korak. Fokusirani smo na svaku utakmicu posebno.
Selektor Srbije Veselin Vuković u tome što su Poljaci oslabljeni vidi potencijalnu opasnost:
– Igrači Poljske mogu zato da imaju veći motiv, a mi ne smemo da razmišljamo na način da bilo koga potcenimo. Onaj ko igra, taj je najbolji igrač svoje zemlje u datom trenutku. Mislim da protiv Poljaka imamo dobre šanse za pobedu, posle koje bismo mogli da krenemo ka većim ciljevima.
Da naša reprezentacija spremna dočekuje početak Desetog evropskog prvenstva, poruka je kapitena Momira Ilića:
– Mislim da atmosfera nikada pre nije bila ovako dobra, zaista svi zajedno besprekorno funkcionišemo. Verujem da će nas to krasiti i na utakmicama, jer ovo Prvenstvo je veliki izazov za celu našu generaciju. Nosimo i veliko breme, ali uz pomoć publike možemo da se upišemo u istoriju srpskog rukometa.
Gledaoci su pozvani da dođu bar sat ranije, pošto je u 17.35 č u „Pioniru” svečano otvaranje.
G. Kovačević

Simbol fudbala u Jugoslaviji
Ako bi se tražila ličnost koja bi bila simbol fudbala kod nas onda bi za to nesumnjivo najveće izglede imao Miljan Miljanić. A i na nekom svetskom konkursu teško da bi se našao neko ko bi bolje predstavljao fudbal u svim njegovim vidovima: bio je igrač, trener, selektor i predsednik saveza!
Bilo ko drugi da je u jednoj od tih oblasti postigao ono što i Miljan bilo bi dovoljno da se diči svojom karijerom. A Miljanić je krenuo na taj dugačak i slavan put od nule.
Rođen je 4. maja 1930. u Bitolju. Rat je naterao njegovu porodicu da dođe u Srbiju. Još kao dečak, odmah po njenom osnivanju, učlanio se u Crvenu zvezdu i počeo da igra u njoj fudbal. Kao igrač je stigao do prvog tima. Igrao je sa Zvezdinim velikanima: Mitićem, Stankovićem, Bearom...
Kopačke je okačio o klin u 27. godini. Ali, nije digao ruke od fudbala, već se potpuno usredsredio na njega. Pokazao se kao vrlo metodičan, rečit i uverljiv, uvek odmeren, odličan pedagog i organizator, izuzetan pokretač... I, uporedo s radom s mlađim kategorijama u Crvenoj zvezdi ukazivano mu je poverenje da selektira i vodi reprezentacije raznog nivoa u podmlatku.
Kao nesumnjivi stručnjak za omladinski fudbal dobio je mestu u selektorskoj komisiji „A“ reprezentacije s takvim autoritetima kao što su čuveni predratni fudbalski asovi Tirnanić i Antolković. Tu je bio i Gegić, tada trener Partizana na pohodu ka finalu Kupa šampiona.
Ta komisija je preuzela državni tim 18. aprila 1965, a od 9. septembra te godine je nastavila da radi bez Gegića. Od 1. juna 1966. ostali su u njoj samo Tirke i Miljan, a 18. septembra te godine su im pridodati Rajko Mitić, Branko Stanković i Vujadin Boškov.
S obzirom da je 1966. postavljen za trenera prvog tima Crvene zvezde koja je doživljavala smenu generacija, Miljanić se od jeseni te godine posvetio samo klubu. I sa njim je postigao nešto što ni pre ni posle njega nikome nije pošlo za rukom.
Nije stvar u titulama (prvak 1968, 1969, 1970. i 1973, osvajač kupa 1968, 1970. i 1971, pobednik Srednjoevropskog kupa 1968, čemu treba dodati i polufinale Kupa šampiona 1971), nego u tome koliko je Crvena zvezda nadrasla sve ostale takmace. I Miljanić kao trener svoje kolege.
A on se opredelio za naizgled prost recept. Oslonio se na mlade i nepoznate igrače, jer je kao dugogodišnji trener podmlatka odlično znao njihove mogućnosti. Da je Džajić vanserijski talenat nije bilo sporno, ali ko zna šta bi bilo da Miljanić nije imao smelosti da zasnuje igru celog tima na tom tada dvadesetogodišnjaku.
S obzirom da je naša reprezentacija propustila dva uzastopna svetska prvenstva (1966. i 1970) za naš fudbal bi bilo ravno smaku sveta da je izostala i sa trećeg (1974). Zato je pred kraj kvalifikacija smenjen selektor i reprezentacija poverena komisiji u kojoj je Miljanić bio glava (ostali članovi Ivić, Ribar, Rebac i Ćirić). Pobeđena je Grčka u Atini s 4:2, a u „majstorici“ u Frankfurtu i Španija s 1:0 i „plavi“ su otišli na Svetsko prvenstvo.
Tamo se nisu proslavili, ali ne zbog lošeg stručnog rada, nego zbog nekih drugih stvari. Da je Miljanić trenerski velemajstor bio je uveren i predsednik slavnog Reala Santijago Bernabeu i desilo se nešto do tada nezamislivo: trener iz Titove Jugoslavije je postavljen za kormilo ponosa Frankove Španije.
Miljanić nije vratio Real na evropski tron (dogurao je do polufinala Kupa šampiona), ali je otišao uzdignuta čela (dva prvenstva i jedan kup).
Potom mu je poverena reprezentacija Jugoslavije da je samostalno vodi (1979-1982) i to se završilo učešćem na Svetskom prvenstvu u Španiji, gde naš tim, opet zbog nekih uticaja van terena, nije potvrdio koliko vredi. U onoj Jugoslaviji pored fudbalskih merila bili su neizostavni i politički ključevi.
I posle tog svetskog prvenstva put ga je odveo u Španiju, ovog puta u Valensiju (1982-1983). Kasnije je radio još u Kuvajtu i Arapskim Emiratima (1983-1986), ali više nije bio za taj posao. Ne zato što ga je pregazilo vreme, nego što je to postalo opasno za njegovo srce.
Imenovan je za saveznog kapitena i zahvaljujući njemu priliku je kao selektor dobio Osim, s kojim je reprezentacija Jugoslavije stigla u četvrtfinale Svetskog prvenstva 1990.
Po raspadu Jugoslavije nije bilo pogodnije ličnosti na koju bi bila natovarena odgovornost da vrati naš fudbal u svet od Miljanića. Bio je, kao predsednik, na čelu našeg nacionalnog fudbalskog saveza u najteže vreme. Njegovo veliko ime kod nas i u svetu (uprkos tome što naša reprezentacija nije mogla da igra u kvalifikacijama za Svetsko prvenstvo 1994. u SAD Miljaniću je upravo tamo dodeljeno zvanje specijalnog savetnika za fudbalske instruktore Fife, jedno od bezbrojnih priznanja u njegovoj karijeri) olakšalo je opstanak našem fudbalu.
Pod teretom godina i narušenog zdravlja dužnost prvog čoveka naše fudbalske organizacije je napustio 2001. I, dok mu je zdravlje dopuštalo, bio je persona grata – sva vrata su mu bila otvorena i svakome je nesebično pomagao – od seoskog kluba do saveza.
Miljan je otišao iz života, ali iz fudbala neće nikada otići. Uostalom, to se vidi i po tome što je saučešće povodom njegove smrti odmah uputio i Real, najslavniji klub na svetu.
Komemoracija je zakazana za utorak u Skupštini grada Beograda (12 č). Sahrana će biti istog dana u Aleji zaslužnih građana na beogradskom Novom groblju (14,30 č).
I. Cvetković

Odjeci praznovanja
U petak uveče, dok su druge televizije uglavnom izveštavale o poslednjim pripremama i „zagrevanju“ za ponovni doček Nove godine, sad one po julijanskom kalendaru, „pravoslavne“ – Studio B je podsetio na doček od pre dve nedelje. Prikazao je zapis o novogodišnjoj noći iz ugla dva radnika „Gradske čistoće“, „đubretara“ koji su tada bili na radnom zadatku. Junaci ove priče (scenario i režija Miroslav Petković) dodali su nekoliko tamnih tonova bleštavom slavlju po ulicama, trgovima, na novom mostu u Beogradu. Govorili su, naime, iz svog najneposrednijeg iskustva, o lošim stranama Beograda – odnosno o dva vida nekulture među Beograđanima. Jedan je nemar prema okolini i sklonost da se od javnih prostora bez ikakvog zazora prave smetlišta. Drugi je bezrazložna osionost prema čistačima i peračima, fizičko nasilje nad „nama Romima iako mi radimo posao koji Srbi neće“.
Da li je nebriga za opšte dobro i sve izvan kućnog praga duboko ukorenjena među Srbima? Da li je rasistički element s primesama agresije deo srpskog mentaliteta? Da li ima poslova kojih se Srbi stide smatrajući ih sebi nedoličnim? Čini se da su odgovori na navedena pitanja uglavom jednostavni, da se svode na „ne“.
Ali čim se zađe u ma kakvo raščlanjavanje, sasvim opravdan izgleda naslov „Da. Možda. Ne“, koji je Olivera Kovačević izabrala za svoju emisiju na RTS-u. Tako je bilo i u poslednjem izdanju koje se bavilo muzičkim identitetom Srba, izvornim i pomodnim, autentičnim i zloupotrebljenim, zapostavljenim i iskvarenim ... Stvari, pojmove, pojave nije bilo odrediti ni lako ni jednoznačno.
Uz veoma iskreno i vatreno zalaganje Nene Kunijević, urednice RTS-a, da glavnu odgovornost za očuvanje muzičkih vrednosti i dobrog ukusa preuzme televizija, upravo se u ovoj TV emisiji pokazalo koliko raste moć, pa i diktat, novih medija. Svi primeri muzičkog šunda, koje je kao podsticaj razgovoru u studiju dala voditeljka, uzeti su sa Jutjuba, odnosno sadržaj su koji se novim kanalima, preko globalnih društvenih mreža, dotura javnosti.
Internet komunikacija, pa i ove muzičke vrste, još je svojina malog broja Srba – kao što je još svim gledaocima nedostupan specijalizovani kanal kulture i umetnosti, RTS digital. A baš tu se mogla upravo ovih dana videti jedna emisija iz 1998. godine o zanimljivom načinu negovanja muzičke baštine: najlepše narodne i starogradske pesme izvodili su mališani iz popularnog dečjeg hora „Kolibri“.
Ostaje, dakle, redovan TV program. Ovaj tokom produženog praznovanja, pre svega bez prenosa skupštinskih zasedanja, oslobodio se preovlađujućeg govora o politici zarad govora o pozorištu, knjigama, filmovima, baletu, izložbama... Tako nekako zaredom i „Beokult“ i „Metropolis“, i „Hit libris“ i „Čitanje pozorišta“ – makar kroz svoju prvenstveno informativnu pa tek onda i kritičku funkciju – grade sliku o jednoj boljoj, kulturno razvijenijoj Srbiji i o valjanijim Srbima koji stvaraju ali i „troše“ pravu umetnost.

Prepušteni sami sebi na italijanskom „Titaniku“
„Sve je zaista ličilo na scenu iz filma ’Titanik’. Bili smo prepušteni sami sebi. Zajedno s još jednim Nemcem pokušao sam da spustim čamac u vodu, ali nismo uspeli. Oko broda su se pojavili i policijski patrolni čamci, ali i dalje je vladao potpuni haos“, počinje dramatičnu priču juče u telefonskom razgovoru za „Politiku“ doktor Ljubomir Vujović, koji je sa svojom suprugom Majom doživeo brodolom na italijanskom kruzeru „Kosta Konkordija“.
Spasilačke službe juče su nastavile potragu za putnicima i članovima posade kruzera „Kosta Konkordija“ koji se u petak uveče nasukao na peščani sprud nekoliko stotina metara od obale na zapadu Italije, u Tirenskom moru. Obalska straža pronašla je tri beživotna tela, a prema nezvaničnim informacijama 70 putnika vodi se kao nestalo.
U trenutku nesreće na luksuznom turističkom brodu, takozvanom plovećem hotelu, koji je krstario Sredozemnim morem, obilazeći obale Španije, Francuske i Italije, nalazilo se 3.200 putnika i 1.023 člana posade.
Jedino dvoje Srba koji su se u petak nalazili na „Kosta Konkordiji“ su dobro, a „Politika“ svojim čitaocima prenosi njihovu dramatičnu ispovest.

 Dva meseca pre brodoloma: venčanje Maje i Ljube Vujovića na brodu "Kej"
 (Fotografija iz lične arhive: EKSKLUZIVNO za Politiku)
U vreme kada smo juče po podne razgovarali s njima, beogradski stomatolog dr Ljuba Vujović i njegova supruga, glumica Maja Mitić Vujović, bili su na putu ka srpskom konzulatu u Trstu, gde bi trebalo da dobiju isprave s kojima će moći da dođu do Srbije. Svoje pasoše morali su da predaju nadležnima na kruzeru na početku krstarenja, jer je takva politika kompanije.
Da kuriozitet bude veći, Maja i Ljuba Vujović su zaljubljenici u život na vodi. Kruzerom „Kosta Konkordija“ krenuli su na bračno putovanje. Venčali su se pre nepuna dva meseca (21. novembra) na brodu „Kej“, krstareći Savom i Dunavom. Na Adi Ciganliji imaju splav na kome provode letnje dane.
– To je bilo naše poslednje veče krstarenja Mediteranom na brodu. Spakovali smo stvari, ostavili ih u kabini i krenuli na večeru. Posle toga rešili smo da u pozorišnoj sali pogledamo predstavu poznatog italijanskog mađioničara Medinija. U jednom trenutku osetila sam da se brod nekako neobično nakrivio, a svi komičari su odjednom nestali sa scene. Tada sam shvatila da se nešto ozbiljno dogodilo – kaže Maja, dodajući da putnici koji su se nalazili u pozorišnoj sali nisu pokazivali znake panike, već su zabrinutost pokušavali da odagnaju šaleći se.
– Potom su nam rekli da ima određenih problema na brodu i da polako napustimo salu. To smo i učinili, a kada smo izašli napolje usledilo je iznenađenje: na glavnoj platformi broj tri masa ljudi već je čekala opremljena prslucima za spasavanje. Ne želeći da paničimo, jer nam cela situacija u to vreme nije izgledala tako dramatično, popeli smo se do naše kabine, na deseti sprat. Međutim, tada je usledio pravi šok jer je nestalo struje, a brod se još više nagnuo na stranu. Brzo smo obukli jakne i s ručnim prtljagom krenuli na palubu – objašnjava Maja.
Prema njenim rečima, ono što se potom događalo na brodu ne služi na čast posadi kruzera „Kosta Konkordija“. Zavladao je opšti haos i panika, nigde nije bilo ni traga oficirima koji bi smirili putnike, koji su bili prepušteni sami sebi i sopstvenoj snalažljivosti.
– Nekoliko stjuarda, Polinežana i Indijaca, pokušavalo je prilično nevešto da spusti čamce za spasavanje u vodu. Moj suprug Ljuba je uspeo da me ubaci u čamac u kome se nalazilo nekoliko Danaca, ali za njega nije bilo mesta. Sakrila sam se ispod klupe u čamcu dok su nas spuštali u vodu. Išli smo gore-dole, čamac je udarao o trup broda, dok su ljudi pokušavali da to spreče odgurujući se nogama. Nekako smo se spustili u vodu i u potpunom mraku uspeli da se dokopamo ostrva na koje se brod nasukao. Tamo je na doku već bilo oko hiljadu i po spasenih putnika. Moj Ljuba, međutim, među njima nije bio – ispričala je Maja.
Dok je obalska straža evakuisane putnike na ostrvcetu Izola de Điljo privremeno smeštala u crkvu i školu, Ljuba Vujović i dalje se nalazio na brodu koji se već opasno nakrivio i počeo da tone.
– Na brodu je dugo vladao haos. Nas nekoliko putnika sami smo pokušavali da spustimo čamac za spasavanje, ali nismo uspeli. Odjednom smo začuli neko zlokobno šuštanje, brod se nakrivio za još nekoliko stepeni i tada je četvoro ljudi iz čamca u strahu iskočilo u ledenu vodu. Potražili smo merdevine za spasavanje, ali ih nije bilo, ljudi su pokušavali da se spasu spuštajući se niz konopce. Na kraju smo čamac ipak spustili u vodu, a potom po mraku pomagali ljudima koji su zapomagali iz vode – svedoči Ljuba Vujović.
Stanovnici italijanskog ostrva Điljo bili su predusretljivi prema putnicima s nasukanog broda – otvarali su im vrata svojih domova i nudili okrepljenje i pomoć. Ubrzo je stigao i trajekt kojim su evakuisani turisti prevezeni do mesta San Stefano.
– Svima nam je nejasno kako se brod nasukao. To je nov prekookeanski brod izgrađen 2006. godine, poseduje najsavremeniju pomorsku opremu, a po potpuno mirnom vremenu doplovio je do plićaka kakvim se ne kreću ni gliseri na Crnogorskom primorju – priča Maja Vujović.
Kako nam je rekla, još je u šoku zbog svega što je sa suprugom preživela na svadbenom putovanju, ali razmišlja da od brodske kompanije zatraži nadoknadu štete koju su pretrpeli. Ostali su bez dokumenata, novca, platnih kartica, a na putovanje su poneli i najbolju garderobu, kompjuter, nakit. Ipak, u nesreći čije su posledice mogle da imaju razmere potonuća „Titanika“, sačuvali su živote.
Tragajući za preživelima, italijanske spasilačke službe su juče pretraživale kabine broda na čijem se trupu otvorila rupa od 50 metara kroz koju je prodrla voda. Poslednjih 50 ljudi s palube, koji su bili u sve goroj situaciji jer se brod nakrivio toliko da nisu mogli da upotrebe čamce za spasavanje, evakuisano je helikopterima.
Kao i dvoje jedinih turista iz Srbije, i putnici s kojima su razgovarali reporteri italijanskih medija žalili su se da im posada nije dala instrukcije kako da se evakuišu i da je sve proticalo potpuno neorganizovano.
Jedini srpski brodolomnici na kruzeru
Ljubomir Vujović i Maja Mitić Vujović su u petak bili jedini državljani Srbije koji su se nalazili na kruzeru „Kosta Konkordija”. Nekoliko srpskih turista se prethodne večeri iskrcalo u luci Čivitavekija, a među njima je bila i Tatjana Cojić iz zastupništva italijanske brodske kompanije „Kosta Kročijere” u Beogradu.
– Ovaj aranžman traje osam dana, odnosno sedam noći. Budući da je u pitanju kružna tura, nema jedinstvenog datuma polaska za sve putnike, već se oni mogu ukrcati u bilo kojoj luci u kojoj se brod zadržava. Mojih osam dana puta završilo se u četvrtak uveče u Čivitavekiji. Pozdravila sam se s Ljubom i Majom i u šali im rekla da im zavidim što na brodu ostaju još jedan dan. Oni su nastavili put ka Savoni, gde je trebalo da se iskrcaju – izjavila je za „Politiku“ Tatjana Cojić.
– Na brodu je bilo više od 250 putnika s prostora bivše Jugoslavije, najviše iz Hrvatske, njih 150, i oko 100 turista iz Slovenije. Moguće je da je bilo još Srba, ali onih s dvojnim državljanstvom, koji su se prijavili kao državljani drugih zemalja – rekla je Cojićeva, naglašavajući da je za sve putnike kruzera koji nisu državljani zemalja EU, pa i za Amerikance, važilo pravilo da predaju svoje pasoše prilikom ukrcavanja na brod.
Marko Albunović 
---------------------------------------------------- 
Ljudska greška uzrok brodoloma kod Toskane
RIM –Rizični običaj kruzera da prođu blizu ostrva Điljo da bi pozdravili stanovnike, po svemu sudeći je doprineo tome da se luksuzni turistički brod „Kosta Konkordija” u petak uveče nasuče u blizini obala Toskane, rekli su danas zvaničnici i očevici.
Veliki kruzer težak 114.500 tona nasukao se na greben koji je udaljen samo 300 metara od obale zbog toga što je prišao suviše blizu tog toskanskog ostrva na putu za Savonu, u severnoj Italiji, navodi AFP.
Italijanski ministar odbrane Đampaolo di Paola, koji je bivši admiral italijanske mornarice, kazao je da je uzrok katastrofe „ogromna ljudska greška”.
„Brodovi takvih dimenzija ne mogu da plove toliko blizu obale zato što se tamo, kao što je poznato, nalaze stene”, izjavio je ministar na televiziji „RAI 3”.
Neki očevici su ispričali da je posada kruzera priredila stanovnicima spektakularnu paradu dok je brod prolazio pored ostrva.
U prilog ovoj teoriji, list „Stampa” je danas objavio pismo, napisano u avgustu prošle godine, u kome se gradonačelnik Đilja, Serđo Orteli, zahvaljuje kapetanu „Kosta Konkordije” na „neverovatnom spektaklu” koji je priredio stanovnicima ostrva prilikom jednog prethodnog prolaska tim putem.
U nesreći je u petak poginulo najmanje pet ljudi, a 67 je povređeno, dok spasilačke ekipe tragaju za još 15 putnika i članova posade.
Na brodu se nalazilo četvoro državljana Srbije - troje putnika i jedan član posade - i svih su dobro.
Kapetanu „Kosta Konkordije” tužilaštvo je u subotu odredilo pritvor nakon višečasovnog ispitivanja.
------------------------------------------------------
Nestali možda u utrobi broda
San Stefano – Zvaničnik italijanske obalske straže izjavio je juče da 70 ljudi, čija je sudbina nepoznata pošto se brod nasukao u blizini obale Toskane, mogu biti u „u utrobi broda”, izveštava Fonet.
Kapetan Kosimo Nikastro izjavio je da se ronioci spremaju za rizičnu operaciju pregledanja potopljenog broda u slučaju da je neko od putnika ostao eventualno zarobljen u brodu, preneo je AP. On je dodao da spasioci već satima sprovode detaljnu i opsežnu pretragu voda u blizini broda i da bi sigurno videli tela da ih ima.

Tri naroda – dva aršina
Od našeg stalnog dopisnika
Banjaluka – Suđenja za ratne zločine godinama su centru pažnje stručne i političke javnosti u Bosni i Hercegovini, pri čemu postoje dva osnovna razloga za žestoke rasprave o ovom pitanju. Prvi – nesrazmera u broju optuženih i osuđenih Srba, s jedne, i Bošnjaka i Hrvata s druge strane. Drugi – retroaktivna primena zakona Suda BiH prilikom izricanja kazni.
Prema podacima Centra za istraživanje ratnih zločina Republike Srpske, Sud BiH je do sada Srbe za ratne zločine osudio na ukupno 1.170 godina i devet meseci zatvora, Hrvate na 161 godinu, a Bošnjake na ukupno 164 godine zatvora.
„Za ratne zločine pred Sudom BiH optuženo je 136 Srba, tri pripadnika Vojske RS nesrpske nacionalnosti, 50 Bošnjaka i 29 Hrvata. Ovi podaci su, zaista, zabrinjavajući. Tužilaštvo i Sud BiH se, zaista, ponašaju selektivno. Jedan od primera jeste i zločin koji se u maju 1992. godine dogodio u sarajevskom Velikom parku, u kojem je streljano osam pripadnika bivše Jugoslovenske narodne armije. Do danas, iako se znaju i imena počinilaca zločina, nijedno tužilaštvo ništa nije učinilo da oni budu izvedeni pred lice pravde”, rekao je „Politici” direktor republičkog Centra za istraživanje ratnih zločina Janko Velimirović.
On je podsetio i na slučajeve „Dobrovoljačka ulica”, „Tuzlanska kolona” i krivične prijave protiv komandanta Petog korpusa Armije BiH Atifa Dudakovića.
„Iako Tužilaštvo BiH godinama uporno ponavlja da vodi istragu u ovim predmetima i najavljuje podizanje optužnica, nisam preterani optimista da će se to u dogledno vreme dogoditi. Ipak, činjenica da su pritvoreni osumnjičeni za zločine u logoru ’Silos’ u Tarčinu i Konjicu sugeriše da se nešto menja u politici Tužilaštva i Suda BiH. Senku na ove slučajeve baca činjenica da su uhapšeni neposredni izvršioci zločina, a da su njihovi nadređeni još na slobodi”, istakao je Velimirović.
Naš sagovornik je dodao da se prema Srbima optuženim za ratne zločine slično sudi i u nekim evropskim državama. Kao primer naveo je slučaj Nikole Jorgića koji je 2000. godine u Nemačkoj osuđen na doživotni zatvor zbog genocida nad Bošnjacima 1992. godine na području Doboja.
„Nijednom relevantnom sudskom odlukom, pa ni Međunarodnog suda pravde, nije potvrđeno da je na području dobojske opštine počinjen genocid nad Bošnjacima. Da bi se postupak protiv Jorgića obnovio, neophodno je da Ministarstvo pravde BiH podnese zahtev nemačkom pravosuđu. Nažalost, ono to do sada nije učinilo, a ja ne verujem da će se u ovom slučaju nešto promeniti”, rekao je Velimirović.
Naš sagovornik je ukazao i na praksu retroaktivne primene zakona i time krši Evropsku konvenciju o zaštiti ljudskih prava i osnovnih sloboda.
„Samo Srbima i Hrvatima Sud BiH izriče kazne po novom krivičnom zakonu BiH, usvojenom 2003. godine, kojim su propisane kazne i preko 40 godina zatvora. Sudovi u RS i Federaciji BiH primenjuju zakon koji je važio u vreme izvršenja krivičnog dela, kojim je maksimalna propisana kazna 20 godina zatvora. Dakle, pravosuđe radi po principu tri naroda – dva aršina. Retroaktivna primena zakona moguća je samo ako je on povoljniji po počinioca krivičnog dela”, naglasio je Velimirović i dodao da svi građani BiH kojima se sudi za ratne zločine moraju da budu ravnopravni i da prema svima treba primenjivati iste pravne aršine.
Boro Marić

Žaoke preko okeana
Da je Mit Romni kojim slučajem srpski političar –i da nama govori isto što i njegovim Amerikancima- –ovde bi ga podržala samo manjina, evroskeptičnih, partija. Jer, i taj republikanski takmac u trci ka Beloj kući rado optužuje vlast (tamošnju) da sunarodnicima nameće evropski model na uštrb nacionalnog integriteta i identiteta…
Po njemu, demokrata – šef države, Barak Obama forsira „evropske košmare“,a potiskuje „američki san“. Ne pominjući činjenicu da je Evropa uvezla finansijsku krizu iz Amerike, on i stranačke mu kolege prebacuju predsedniku da odande uvozi niz „nepoželjnosti“ u vidu „socijalidemokratskog modela suprotnog domaćem ukusu, socijalne preosetljivosti kojašteti preduzetništvu, prevelike uloge države na tržištu, manjka religioznosti, viška pacifizma, kolebljivosti u odgovoru na spoljne pretnje“…
Dok dotičnog čitamo i slušamo –moglo bi da nam se učini da se podiže nova verzija Berlinskog zida. Ovoga puta –unutar atlantskog savezništva koje je ključno doprinelo rušenju tog simbola dugotrajne ideološke i vojne podele na dva bloka i omogućilo širenje demokratije.
Takav zaključak bi, naravno, bio preteran. Romnijeve žaoke, uostalom, podupiru kurseve evropske desnice –na vlasti u većini zemalja Starog kontinenta –koja se sve više odriče „države blagostanja“ kao „preteranog levičarskog troškarenja“, a čije tekovine pokušavaju da odbrane pokreti „ogorčenih“.
Paradoksalno je zazvučalo kad je kao „evropeistu“ kritikovao Obamu koji je prethodno, iz istog tabora,optužen da je „prvi američki predsednik kome Evropa nije prioritet“. Ali, rekao bih, da nije reč o paradoksu, već o pojačavanju rezervisanosti prema prekookeanskom kursu.
Uočljivo je, već poduže, da Amerika težište svojih strateških aktivnosti –izvan hronične usredsređenosti na burni i petrolejski bogat „prošireni Bliski istok“ – premešta s Atlantika na Pacifik. Da je više angažovana u preuređivanju partnersko-rivalskih odnosa s brzorastućom Kinom,nego u usavršavanju tradicionalnih veza sa Evropom, koju Vašington vidi kao „silu čiji značaj opada na globalnoj sceni“.
Amerika Evropu i dalje ceni kao glavnog, mada nedovoljno pouzdanog, saveznika, dok Kinu sagledava kao glavnog konkurenta u nadmetanju za širenje uticaja. A konkurentni spoljni izazov je Vašingtonu uvek najvažniji.
Iz Bele kuće se Evropljanima uporno spočitava i da nedovoljno ulažu u vojsku, da su kolebljivi u oružanim intervencijama NATO-a, iako „dobar deo svog ekonomskog razvoja duguju smanjenim odbrambenim troškovima pod američkim kišobranom“. Saglasnosti nema ni oko procena stepena opasnosti od terorizma, metoda za širenje demokratije, ekoloških potreba, energetske „zavisnosti“ od Rusije, pa ni oko načina za ublažavanje finansijske krize.
Upravo je izbio još jedan žučni spor. Evropljani su nastavak snižavanja njihovih kreditnih rejtinga ocenili kao političku pristranost američke agencije jer je „poštedela Britaniju i SAD,iako su te dve zemlje zaduženije“. Rang je spušten i Francuskoj, pa „Mond“ komentariše da je Nikola Sarkozi doživeo „crni petak“ usred izborne kampanje i dok ga još bije glas da je „proamerički nastrojen“ predsednik.
Zanimljivo je da su Amerikanci i Kinezi, koje zbog ekonomske isprepletenosti nazivaju „sijamskim bliznacima“, slično reagovali na evropske finansijske peripetije. Obostrano su izražene i zabrinutost i lepe želje za oporavak i –uzdržanost u davanju materijalne potpore. Vašington je poručio da Evropa ima dovoljno novca da reši svoje probleme, a Peking –da „država blagostanja“ jeste, po mnogo čemu, „dobra za svako društvo, ali da je prevaziđeno njeno radno zakonodavstvo jer podstiče lenjost i nemar,a ne marljivost“.
Zanemaruje se, međutim, ključna činjenica da je u Evropi, bar u njenom jezgru, kvalitet života bolji nego kod većine njenih kritičara –pokazala su istraživanja. Znamo da je evropski društveni model najbolji, nedostižan za mnoge zemlje,konstatuje i globalista Moises Naim u madridskom „Paisu“. Treba ga sačuvati, sugeriše, pošto bi u suprotnom – svet ostao bez uzornog socijalnog sklada kojije još jedina, makar i relativna, protivteža rastućim neuravnoteženostima.
Evropljanima smeta, svakako, što su uvršteni među ključne spoljne teme u američkoj izbornoj kampanji. Znaju da takvom statusu, po pravilu, sleduju povećane nevolje.
Stoga će uložiti napor da izvuku iz „sendviča“ –između slona i magarca, simbola republikanaca i demokrata. Navijaće, pri tom, za onog tamošnjeg kandidata koji birače osvaja porukom da Americi ne priliči da opravdanja za domaća zastranjivanja traži po inostranstvu.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

U vreme školskog raspusta na posao u dve smene
Iz izloga ju je mamila ženska torba koju nije mogla da priušti jer nije imala dovoljno novca. Svečano je sebi obećala: „Kupićuje čim budem zaradila prvi džeparac”. Pokucala je na vrata Omladinske zadruge u Zemunu, učlanila se i čekala na poziv poslodavca. Posle izvesnog vremena tinejdžerki Mileni Karapandži iz Jakova ponuđen je posao u administraciji – slaganje koverata. Poslodavac – „Elektrodistribucija Beograd”. Oberučke ga je prihvatila, ali je postojao manji problem. Moći će da radi samo u toku raspusta jer je redovna učenica srednje Pravno-poslovne škole u Beogradu.
– Svi redom bili su iznenađeni odlukom koju sam, po nekima, na prečac donela. Pitala sam ih što je toliko nemoguće zamisliti da i đaci rade. Nisu odgovarali.  Jednostavno sam želela onu torbu i od prve plate sam je i kupila. Posao mi se osladio, ne samo zbog novca, već i zbog radne atmosfere i iskustva koje sam stekla. Ceo letnji raspust putovala sam od Jakova do posla što mi nije teško palo iako sam morala da ustajem u pola šest – priseća se osamnaestogodišnja Milena Karapandža, koja je i ovog zimskog raspusta radila na staroj adresi, na istom radnom mestu. Dve sedmice provela je u smenama, dok su njeni vršnjaci švrćkali, lenčarili, igrali igrice, provodili se...
– Nađe se vremena za sve, iako se radi osam sati. Posao mi je doneo više dobrog nego lošeg, a mogu da se pohvalim da u godini punoletstva imam i radno iskustvo koje niko ne može da mi oduzme. Dan mi protutnji, a slobodno vreme koristim u spremanju prijemnog ispita za Pravni fakultet – kaže Milena.
Kada je roditeljima saopštila da želi da se otisne u poslovne vode najpre su bili zbunjeni, ali su je na kraju ipak podržali. Uspela je i da uštedi, pa je deo novca odvojila za troškarenje u Italiji, Francuskoj i Španiji gde je išla na ekskurziju. Većina drugarica podržava njen izbor da se u toku školovanja prekaljuje i na poslu: „Možeš da kupuješ šta ti je volja”. Bilo je, ipak, i onih koji je nisu štedeli kritika: „Preteruješ, šta će ti još i ta obaveza”, ili: „Pa, zar ne bi bilo bolje da raspust provodiš odmarajući”.
U Beogradu ima još mnogo srednjoškolaca kojima roditelji ne mogu svaki dan da priušte novac za užinu i ispunjavaju razne prohteve, i zato ih savetuju da se učlane u omladinske zadruge. Većina učenika nije spremna da zasuče rukave, ali ima i onih koji uporno pozivaju zadruge, interesuju se o poslovnim ponudama u toku raspusta.
Radni, tačnije privremeno-povremeni angažman uglavnom traje nekoliko, najviše desetak dana, i isključivo od poslodavca zavisi da li će u svoje redove uvrstiti i tinejdžere mlađe od 18 godina.Reč je o poslovima koji ne smeju da traju duže od 120 dana u kalendarskoj godini.
– Mlade najčešće angažujemo kada firma koja sa nama sarađuje traži nekoga ko bi lepio etikete, delio flajere, čistio sneg, deklarisao robu... Omladinci traže poslove, ali ih i odbijaju. Neki od njih ne mogu da usklade poslovne sa privatnim obavezama ili im se ponuđeni angažmani naprosto ne dopadaju. Imamo oko 7.000 članova, ali je tek deset odsto njih mlađe od 18 godina – ističe Biljana Petrović, iz OZ „Bulevar”, dodajući da srednjoškolci najčešće rade vikendom ili u toku letnjeg raspusta kada imaju više slobodnog vremena.
Dodatni problem je lošija ponuda radnih mesta, pa u većini ovih organizacija kažu da je opala 30 odsto, dok se neke suočavaju i sa padom većim od čak 50 procenata. Dešava se i da zadruge sve više pozivaju poslodavci koji nemaju para da plate stalno zaposlene radnike, a kamoli omladince koje angažuju po potrebi.
– Tome ne kumuje samo ekonomska kriza, već i poslodavci koji umeju da angažuju postojeće radnike na privremenim poslovima. Ima dana i kad beležimo višak poslovnih ponuda za koje često ne možemo da pronađemo radnu snagu. Omladinci često nisu zadovoljni ponuđenom zaradom ili ne mogu vremenski da se uklope u radnu satnicu, pa im je lakše da ponudu odbiju – objašnjava Marija Krsmanović, iz OZ „Knez” koja broji 13.600 članova.
„Zadrugari” su sve izbirljiviji, a u red najmanje popularnih zanimanja ulaze teški fizički i poslovi spremačice i čistačice.
– Obično ih izbegavaju devojke koje bi radije da budu promotorke. Interesovanje za magacinske poslove, deklarisanje robe, ukucavanje podataka, premeštaj arhive, selidbu i rad u proizvodnji nikada ne jenjava. Momci istina manje biraju jer im je u glavi samo to da posao bude dobro plaćen, a omladince uglavnom angažujemo na nekoliko, najviše nedelju dana – poručuje Krsmanovićeva, podsećajući da su od  početka ove godine angažovali nekoliko školaraca čiji je zadatak bio da dele letke za kompaniju „Intereks”.
U OZ TRM uveravaju da za tinejdžere ipak ima posla. U toku ovog zimskog raspusta džeparca se domoglo dvadesetak omladinaca i onih koji su redovni đaci, ali i učenika koji školu pohađaju vanredno.
– Radili su administrativne poslove koje su oberučke prihvatali. Deci je potreban novac, zato i pozivaju zadruge– otkriva Božidar Petrović, direktor OZ TRM.
Marija Brakočević
Milenija Simić-Miladinović
----------------------------------------------------------
Na birou rada i mladi od 15 do 19 godina
23.102 nezaposlenih omladinaca u Srbiji – 9.930 devojke i 13.172 mladića
2.431 mladi Beograđanin traži zaposlenje – 1.091 žena i 1.340 muškaraca
5.939 tinejdžerasa nepotpunom ili završenom osnovnom školom
        –   2.860 žena i 3.079 muškaraca
17.163 nezaposlenih sa završenom srednjom (trogodišnjom i četvorogodišnjom) školom – 7.070 devojaka i 10.093 momka
–Izvor NSZ krajem decembra 2011.

„Žena zmaj” ostala bez vatre
Valjevo – Domaćica Dragica Stepanović iz valjevskog sela Suvodanja među prvima u Kolubarskom okrugu ponela je zvanje i nagradu „žena zmaj“ koju dodeljuje Udruženje poslovnih žena Srbije. Odmah potom, tačnije 2008. godine, osvojila je nagradu za najbolju tehničku inovaciju na konkursu Privredne komore Srbije i sa velikim ambicijama rešila da u što kraćam roku potvrdi epitet „žene zmaja“. Na navedenom konkursu učestvovala je sa svojim dodatkom za jela, odnosno začinom nazvanim „zmajčin“ koji se sastoji od 11 vrsta povrća i koprive sa manjim dodatkom soli, koja je jedini konzervans, uz trajnost od dve godine.
– Manju količinu tegli „zmajčina“ iz kućne radinosti rešila sam tada prvo da promovišem na sajmovima etnohrane i pića, kao i na sajmovima turizma širom Srbije. Svi koji su začin probali otvoreno su govorili da je izvanredan i jedinstven. Već tada sam imala viziju da oko ovog projekta radno uključim oko 50 žena iz Suvodanja a vremenom kada posao krene i iz još nekoliko susednih sela. Zamislite šta bi to bilo u ovom vremenu kada sela odumiru i sve veći broj meštana, posebno onih mlađih, odlazi iz njih. Međutim, moja namera i posle pune tri godine tapka u mestu i nikako da se pomeri iz priručne radionice u podrumu moje kuće – priča s razočaravajućim tonom Dragica.
Na naše pitanje gde je zastalo i zbog čega je „žena zmaj“ ostala bez vatre kada je u pitanju njena inovacija kaže da su se isprečile razne prepreke od silne papirologije do drugih administrativnih iscrpljivanja. Razume da njen proizvod mora da dobije sve potrebne dozvole i saglasnosti, ali i ne u tolikom broju kao da će ga isključivo konzumirati astronauti. Za dobijanje sertifikacija, potvrde o geografskom poreklu i žiga usluge joj je ponudilo nekoliko ovlašćenih firmi, ali kada je čula koliko to košta zavrtelo joj se u glavi. Praktično, kako kaže, celu jednu godinu trebalo bi da radi za sertifikaciju „zmajčina“. Za neke druge „kompromise“ i nagodbe koji su joj nuđeni, veli, nije htela ni da čuje.
– Kada sam na nekoliko desetina sajmova i predstavljanjem u medijima objasnila kakav proizvod imam, očekivala sam više od čestitanja i tapšanja po ramenu. Pa valjda su čuli svi oni iz brojnih institucija i službi koji se bave seljacima i ruralnim razvojem Srbije šta nameravam i bio je red da mi pomognu. Mislim na skraćivanje administrativnih procedura i savete gde da tražim novčanu podršku, jer kao što se zna na selu niko nema para. Za ovaj projekat potrebno je oko 10.000 evra za nabavku nekoliko aparata za pripremanje i pakovanje „zmajčina“ i u početku za kupovinu kvalitetnog rasadnog materijala povrća koje bi žene dobile da uzgajaju u svojim baštama. Ja s ponosom nosim nagradu i epitet „žene zmaja“, ali posle svega osećam se kao svaka druga žena sa sela kojoj kreativnost i poslovnu preduzimljivost malo ko priznaje. Ali i pored svih nevolja od ovog plana neću odustati, jer ga vidim kao budućnost mog domaćinstva i celog sela – poručuje Dragica uz napomenu da ona nema ništa protiv da se u posao sa „zmajčinom“ uključi svaki iskreni poslovni čovek i firma od Beograda do Njujorka. Neće se, poručuje, pokajati, jer se radi o prirodnom dodatku za jela namenjenom kako za domaće tako i za inostrana tržišta.
Budo Novović

Igram kao što dišem
U utorak, 17. januara,na Mećavniku Izabel Iper (1953), velika evropska glumica i intelektualka francuskog filma, jedna od najmoćnijih muza legendarnog reditelja Kloda Šabrola, zajedno će sa Tjerijem Fremoom,direktorom Kanskog festivala na kojem je dva puta osvojila „palmu”, prisustvovati svečanom otvaranju 5. Kustendorfa, Međunarodnog filmskog i muzičkog festivala Emira Kusturice.
Glumica iza koje je već više od 30 godina karijere, uloga u više od 60 filmova i saradnje sa autorima kakvi su Godar, Bertoluči, Šabrol, Vajda, Haneke, Tavijani, Šero, kako najavljuju organizatori, posle projekcije filma „Madam Bovari“, razgovaraće sa studentima filma i gostima festivala...
Klod Šabrol nikada nije krio da ste Vi bili jedna od njegovih najvećih muza?
Klod Šabrol nije bio samo veliki reditelj zaslužan za moju karijeru, već i očinska figura uz koju sam se kao glumica osećala sigurno i stabilno. Klod me nikada nije snimao niti predstavljao kao objekt požude, već kao ćerku. Uvek na jednostavan način, intimno i slatko.
Prikazivanje „Madam Bovari“ na Kustendorfu poslužiće Vam da studentima filma govorite i o Šabrolu i o sebi i svom glumačkom radu?
To će biti i omaž Šabrolu, ali i prilika da sa Emirom Kusturicom nastavim započet razgovor na temu snimanja filma o dve madam Bovari.
Kako ljudima otkriti tajnu Vašeg glumačkog postupka, tog Vašeg maestralnog igranja unutrašnjeg stanja likova, minimalistički, tiho i mirno, bez velikih izražajnih sredstava, gestova, mimike, emocija?
Ne mislim ja svesno o tome iako znam da sve to funkcioniše na način na koji ste rekli. To je više mešavina neke moje podsvesti i mog instinktivnog sa onim što znam da radim i sa emocijama koje posedujem. Možda sam baš zato uspevala da radim sa rediteljima poput Kloda Šabrola, Mikaela Hanekea i Benoa Žakoa, jer su oni ljudi sa najmanje emocija na planeti Zemlji. Ha!
Negde sam pročitala da ne volite da upotrebljavate reč lik?
Tačno, više volim reč osoba. Više volim da kažem – tumačim osobu nego tumačim lik, zato što sam uvek imala osećaj da je pojam lik umanjujući, da proizvoljno ocrtava samo konturu osobe koja po definiciji ne postoji. Taj pojam vas zarobljava u nešto proizvoljno. Oduvek me je zanimalo da budem u sopstvenoj koži, u sopstvenoj suštini. Ono što želite od pozorišta ili filma sigurno nisu likovi, već život i stvarne osobe. Zato ja uvek stvaram fuziju između mene kao osobe i lika i to je jedino što me zanima. 
Uz istraživanje socioloških, filozofskih tema, psiholoških stanja?
Kada snimamo filmove ostavljamo po strani sociologiju, psihologiju. Ne kažem da one nisu u organizmu posla, već da nisu svesno uključene u rezonovanje i razmišljanje. Moja glavna linija je – ući u nečiji svemir i pokušati podeliti nešto.
Zahteva li to detaljno pripremanje uloge?
Sve vam je kod mene, najčešće, čista intuicija. Konkretne pripreme prolazim kroz probe kostima i ostalih važnih fizičkih detalja. Filmovi se rade na neposrednom osećaju, a to je nešto što nikada ne možete unapred da očekujete. Recimo, volim da kasnim na jutarnja snimanja, a s druge strane volim da sam hitra, ponekad rirajtujem svoje dijaloge i volim da to učinim za dva minuta. U stvari, ne volim puno da mislim i zato mislim brzo.
Ima onih koji kažu da Vaš sveukupan glumački opus čini zapravo tragičarski senzibilitet?
Moglo bi se tako reći i razumljivo je što se tako govori s obzirom na vrstu filmova koje radim a koji su ponekad toliko misaoni, cerebralni, tragični. Međutim, ja samo igram kao što dišem i samo imam tu malu mogućnost da iznesem osećaje na površinu, bez da sam ikada spoznala odakle sve to dolazi.
Nemate problem da se na kraju dana lako otresete od svih tih teških i strašnih emocija osoba koje igrate?
Nemam problem, jer nisam „programirana“ da sve te emocije nosim sa sobom na spavanje. U tome i jeste izražavanja sebe i drugih.
Imate impozantnu filmsku karijeru, mnogo glavnih, karakternih uloga snažnih i nezavisnih žena, mnogo više nego Meril Strip?
Hm. Meril Strip. Mišljenja sam da je odnos prema filmu drugačiji u Evropi nego u Americi gde, kada glumica dosegne izvesnu tačku, manje radi. U Evropi je to drugačije. Mi još uvek posedujemo tu ideju da stvaramo filmove kao deo kulture i egzistencijalizma, a ne zabave, što sve zajedno stvara razliku u odnosu prema glumačkom zanatu u Evropi i Americi.
Postoje bolje uloge za žene u Evropi, u francuskom filmu nego u američkom?
Recimo da nemamo šta da zavidimo američkom filmu, iako oni imaju veliki broj izvanrednih reditelja sa kojima sam radila i sa kojima bih volela da radim. Uvek je lepo kada sa sobom doneseš nešto iz sopstvene kulture i nacionalnosti – iz francuske, nemačke, španske, italijanske..., jer sve su to drugačije kulture i drugačiji način rada. Što više uzmeš ljudi iz različitih perspektiva, bolje je i bogatije za film.
Prošlo je puno od Vašeg prvog holivudskog iskustva, Ćiminovih „Vrata raja“, da li se Holivud od tada promenio?
Ne verujem da bi Holivud današnjice, posle svega što se desilo 11. septembra, tako snažno od sebe odgurnuo film „Vrata raja“ kao što je to učinio tada. S druge strane, promenu vidim i u postojanju autora poput Spajka Džounza, Pola Tomasa Andersona, Sofije Kopole i drugih, koji, bez obzira na to što imaju nezavisni status, stvaraju kroz holivudski sistem koji je otvorio vrata i za kreativne filmove. Mišljenja sam da je Holivud sada složeniji i da se industrija obnavlja.
U holivudskom filmu „Ja volim Hakebija“ Dejvida O. Rasela igrali ste sa Dastinom Hofmanom i Džudom Loom, Džejsonom Švarcmanom, Naomi Vots, različiti univerzumi?
To je ansambl film sa veoma različitim ljudima iz različitih delova sveta i zato nije delovao kao „veoma američki film“, već kosmopolitski. Bilo je zanimljivo na snimanju, a sa Dastinom posebno zabavno.
Sučeljavanje francuskog karaktera sa američkom filozofijom?
Pre će biti postavljanje jasne pozicije između dve kulture, između ljudskih bića privučenih od strane različitih načina razmišljanja. Očito je da postoji negativan, skeptičan, pesimistički način razmišljanja koji važi kao evropski, dok su optimizam i pozitivno razmišljanje vezani za američku naciju. Ta razlika je u Raselovom filmu potcrtana kako bi se ukazalo na kontradiktorne i različite ideje o životu…

Regionalne razlike – jabuka razdora
Ni sedmica na lotou ne bi zadržala Merošinca u rodnom mestu – otišao bi u Beograd, ili bar u Niš, kažu žitelji ove opštine na jugu Srbije, čiji je prosek primanja po stanovniku deset puta manji od beogradskog. Magnetna privlačnost ,,svetlosti velegrada” omađijala je pre neku godinu i stanovnike mnogo puta bogatijeg Apatina. Novac od prodatih akcija ,,Apatinske pivare” žitelji ovog lepog vojvođanskog mesta gotovo po pravilu ulagali su u kupovinu stanova u Novom Sadu.
Posle ekonomista i sociologa, i političari na vlasti su konačno uvideli da Srbija ima ogromne i rastuće regionalne razlike. Jaz između sve bogatijih i sve siromašnijih regiona uzročnik je dramatičnih posledica – velika prostranstva ostaju bez ljudi, gradski centri sve skuplje plaćaju najezdu pridošlica, a skorašnja prošlost nam je pokazala da može da ugrozi i opstanak države.
Vojvođanskiklub je u nedavno uotvorenompismupredsednikupokrajinskevladeBojanuPajtiću predočila je da je severna pokrajina postalanedovoljnorazvijenregioniprviputusvojojistoriji, premabrutodomaćemproizvodu, palaispodprosekaRepublikeSrbije. „VojvodinasiromašiigubipozicijeunutarSrbijesvesnomdiskriminacijom, aneslobodnimdejstvomekonomije”, tvrdnja je iz pomenutog pisma Vojvođanskog kluba koje je potpisao njegov predsednik ĐorđeSubotić, dodajućida „VojvodinanemožetolikodastvorikolikoSrbijamožedajojotme”.
Svoje tvrdnje Subotić zasniva na podacimaRepubličkogzavodazastatistiku da je BDPpostanovnikuupokrajiniu 2009. godini bio „za 4,8 odstoispodprosekaRepublikeSrbije, štojeprviputposle 1918. godine”, i dajezaoko 80 odstomanjiodbeogradskog.
– Vojvođanski klub ,,kuca na otvorena vrata” –  komentariše za ,,Politiku” sadržaj navedenog pisma Verica Kalanović, potpredsednica Vlade za privredu i regionalni razvoj. – Nema ublažavanja regionalnih razlika ni jačanja gradova i opština bez suštinske decentralizacije. Ako uporedimo njihovu razvijenost, doćićemo do poražavajućih podatka ne samo na nivou Srbije, već i Vojvodine. Za mene to nije iznenađenje, jer i u centralizovanoj republici i centarlaizovanoj pokrajni se malo vodi računa o onima koji nisu stanovnici glavnih gradova. I po onoj narodnoj „daleko od očiju, daleko od srca” dođemo do toga da nam i u celoj Srbiji i u Vojvodini ljudi žive sa različitim standardom, u zavisnosti od mesta gde su rođeni.
Ekonomista Miroslav Zdravković, urednik sajta makroekonomija.org i saradnik Ekonomskog instituta, primećuje da Vojvođanskiklubpogrešnotumačijedanekonomskipodatakda bi izveo političkezaključke.
– Malo korektinijom i podrobnijom analizom statističkih podataka kojima barata, Vojvođanski klub bi došao do zaključka da bi za relativno zaostajanjeistagnacijuostatkaVojvodinekrivcatrebalodapotražeuNovomSadu – kaže Zdravković. – A statistički podaci se mogu tumačiti na bezbroj načina. Na primer, tri četvrtine građana Srbije ima niži standard od prosečnog u Albaniji, dok jedna četvrtina stremi ka izlasku iz evropske nerazvijenosti, jer raspolaže sa više od 75 odsto prosečnog BDP-a EU. Ili,građani Beograd i Novi Sad imaju viši standard od građana Dalmacije, što upućuje na činjenicu da samo oslanjanje na visoke prihode od turizma, bez drugih delatnosti ne garantuje visok standard. Ili, Novi Sad je uporediv po razvijenosti sa Istambulom, a Beograd sa Ankarom.
Statističari podsećaju da je u kriznoj 2009. izvoz Srbije opao za 22 odsto, a već 2010. Vojvodina je imala najbrži rast od svih regiona u poređenju sa prethodnom godinom, čime je povećala udeo u ukupnom BDP Srbije sa 25,6 na 26 procenata. Poboljšan je i nivo BDP po stanovniku sa 95,2 na 96,8 odsto proseka Republike.
Većina ekonomista se slaže da je produbljivanju jaza u razvijenosti opština i regiona u Srbiji u prethodnih deset godina doprinela i sprovođena ekonomska politika, koja je gotovo dokrajčila u prethodnoj deceniji već opustošenu industriju i poljoprivredu. Stradala je i Vojvodina, ali se ne bi moglo reći da je severna pokrajina platila najveći ceh.
– Decenijska „opsednutost” makroekonomskom stabilnošću, a da se pri tome nije vodilo računa o realnom sektoru, plaćena je, pored ostalog, i dodatnim ubrzanim siromašenjemsiromsašnih i znatno bržim razvojem velikih gradova – ukazuje Zdravković. – U „stabilnosti” koju smo imali došlo je do snažnog rasta kompanija koje se bave finansijama, trgovinom, saobraćajem i uvozom, a sedište im je u tri urbana centra, dok je ostatak Srbije, gde je većinom proizvodnja, tiho umirao.
Svojim istraživanjem ovaj saradnik mesečnika ,,Makroekonomske analize i trendovi’’ Ekonomskog instituta, pokazao je da se Beograd, zajedno sa Novim Sadom, pa i Nišom, brzo podizao sa dotaknutog dna devedesetih. U relativno kratkom periodu tranzicije, od 2000. do 2005. godine, Beograd je povećao udeo u društvenom proizvodu Srbije sa 27,9 na 34, Vojvodina sa 30,7 na 31,2, a centralna Srbija bez Beograda smanjila svoj udeo sa 41,4 na 34,8 odsto. Mada u njima živi 28,4 odsto stanovništva, Beograd, Novi Sad i Niš učestvuju sa 81,3 odsto u ukupnom rastu društvenog proizvoda Republike.
Poslednjih godina, najbolje je prošao Novi Sad.
– Glavni grad Vojvodine je 2007. godine dostigao dohodak iz 1989, a 2008. za deset odsto premašio tadašnji prosek. Da nije bilo krize i pada BDP za oko tri odsto, Beograd bi 2009, a Niš 2010. dostigli „srećnu” 1989, poslednjugodinu „blagostanja” pre raspada SFRJ – ističe naš sagovornik.
Ali, ako nastavi da beleži dosadašnje stope rasta, deset puta niže od novosadskih, centralna Srbija bi, po njegovoj računici, to mogla da očekuje tek za 122 godine.
Političkoj eliti u Srbiji je jasno  da je ravnomerniji regionalni razvoj apsolutni prioritet države. To je zadatak svih ministarstava, a Nacionalni plan desetogodišnjeg regionalnog razvoja Srbije najavljen je za kraj marta 2012. godine
-----------------------------------------------------------
Precenjen dinar povećava nejednakost
– Posle 2000. godinenaglojeporastaorelativnistepenrazvijenostiBeogradaiNovogSada, uodnosunaprosek, aistovremenopalarelativnarazvijenostgotovosvihdrugihokruga – ukazujeZdravković. – Njihovbrzuspon, kaosedištatrgovinskih, saobraćajnihifinansijskihkompanija, posledicajeuspostavljenogmodelarazvojaposle 2000. godine, presvegarastauvozaitrgovinskogdeficita. Izpoređenjasakretanjimado 2000. godinemožesenaslutitiiulogarealnogkursadinaranastepennejednakostiunutarSrbije. Padvrednostidomaće valutesmanjujenejednakosti, dokihnjenrastpovećava. Nivo odstupanja Beograda i Novog Sada u odnosu na prosek Srbije bio je u 1971. godini gotovo identičan današnjem, tačnije onome u 2005. godini.
-----------------------------------------------------------
Zlonamerna tvrdnja
Po nepisanom pravilu, glavni gradovi su najbogatiji regioni u zemljama Evrope. U svih 27 zemalja EU teško je naći izuzetak. Bratislava je oko tri puta razvijenija od ostatka Slovačke, a Bukurešt ima oko dva puta veći BDP po stanovniku od proseka Rumunije, kaže Goran Nikolić, saradnik Instituta za evropske studije.
– Činjenica je da su Beograd i Novi Sad najbolje prošli u tranziciji – nastavlja Nikolić. – Zato što imaju najobrazovaniju radnu snagu, administrativni su centri, imaju dobru putnu i ostalu infrastrukturu, velika su tržišta. Istina je da prave razvojne regionalne politike od 2000. nije bila dovoljno. Budućidajeagrarnaproizvodnjamanjeproduktivnaodindustrijske, idasuagrarnesubvencijeniske, jasnojedanedostataksredstavazapodsticajevišepogađaVojvodinu. Ali da tu postoji plan, to je već opasna i zlonamerna tvrdnja. Na kraju, od svih delova zemlje, izuzev urbanog dela Beograda, nema boljeg mesta za život od Vojvodine, naravno u proseku.    -----------------------------------------------------------
EU pegla jazove
Prema rečima Adriana Martinsa, zamenika šefa delegacije Evropske unije u Srbiji, od 2000. do polovine prošle godine Evropska unija je poklonila našoj zemlji oko dve milijarde evra, a više od 16 odsto od te sume – oko 325 miliona evra, za programe lokalnih samouprava. Od izgradnje vodovoda, kanalizacije ili sistema za upravljanje otpadom,  do pomoći u uspostavljanju regionalnih razvojnih agencija, podrške osnivanju lokalnih klastera i finansiranja lokalnih poslovnih inicijativa.
Bivši potpredsednik vlade za evropske integracije Božidar Đelić je uveren da će se približavanjem Srbije EU regionalne razlike smanjivati, jer je oko 40 odsto budžeta ,,ujedinjene Evrope’’ namenjeno smanjivanju tih razlika.
- Dobijanjem statusa kandidata, za oko 30 odsto povećaće se sredstva za našu zemlju i otvoriti taj deo evropskog budžeta koji nam je sada zatvoren. To je oko 70 miliona evra koje bi Srbija mogla da posveti smanjenju razlika – kaže Đelić.

Šifre za tajne policijske akcije
„Pevac”, „Šetač”, „Balkanski ratnik” i „Kraba” nisu nazivi video igrica, već policijskih akcija usmerenih na suzbijanje različitih oblika organizovanog kriminala. To su svojevrsne šifre, takozvani policijski žargon, kojeg inspektori koriste prilikom komunikacije u svakodnevnom radu na određenom slučaju. Ove šifre ne biraju se slučajno. Za razliku od zapadnoevropskih zemalja u kojima se imena akcija šifruju kompjuterski, srpska policija koristi specifičnosti akcije koju vodi.
Akcija aktuelna od maja prošle godine, usmerena na suzbijanje dečje pornografije, nazvana je „Armagedon”. Armagedon je ime velike epske bitke dobra i zla, odnosno boga i đavola. Srpska policija je do sada uhapsila više oko 60 osumnjičenih za dečju pornografiju. Među njima su se našle osobe različite dobi i društvenih i obrazovnih profila – advokati, novinari, sveštenici, lekari, fizički radnici...
Iako zvuči kao jedna od ratničkih „plej stejšn” zabava za najmlađe, „Balkanski ratnik” je zapravo šifra za jednu od najopsežnijih akcija policije u borbi protiv trgovine narkoticima od Južne Amerike do Balkana. Počela je 2009. godine, kada je u Atlantskom okeanu zaplenjeno 2,17 kilograma kokaina, na oko 25 kilometara od Montevidea, u urugvajskoj luci Santa Lucija. Uhapšen je veliki broj osumnjičenih širom Balkana, a glavni osumnjičeni Darko Šarić, još je u bekstvu.
Zbog izuzetne zatvorenosti organizovane kriminalne narko-grupe i lojalnosti njenih pripadnika, koji su uhapšeni početkom oktobra ove godine, policijska akcija njihovog razotkrivanja nazvana je „Geto”. Beogradska kriminalistička policija je u ovoj akciji zaplenila veliku količinu narkotika i uhapsila 19 članova jedne od najjačih narko-grupa u Srbiji, koja je „rasturala” heroin po Srbiji. Na čelu ove grupe bio je osumnjičeni Novopazarac Hikmet Hajrović, dok je za distribuciju droge u Beogradu bio zadužen osumnjičeni Dalibor Ristić zvani Dača.
„Kraba” je ime za morsku životinju, vrstu raka. Rak je naziv za opaku bolest. Upravo je ova bolest bila sinonim za policijsku akciju hapšenja, započetu u julu prošle godine. Zbog sumnje na korupciju prilikom nabavke citostatika uhapšeni su osumnjičeni Nenad Borojević, direktor Instituta za onkologiju, Zoran Bekić, načelnik Odeljenja pedijatrijske onkologije, Ivana Popović, direktorka apoteke u Institutu i Zoran Tomašević, pomoćnik direktora za zdravstvenu delatnost instituta. Pored njih uhapšeni su i predstavnici farmaceutskih kompanija – „Roš”, „Farmasvis”, „Astra zeneka”.
Iako bi više pristajao reklami za industrijsku mašinu, naziv „Mašina soja vita” zapravo je šifra policijske akcije, u kojoj je krajem jula ove godine uhapšeno deset osoba i zaplenjeno oko 170 kilograma kokaina. Kriminalna grupa, koju su činili članovi iz Srbije, Makedonije i Hrvatske švercovala je kokain iz Bolivije prekookeanskim brodovima, preko Grčke i Makedonije u Srbiju i zapadnu Evropu. Po nalogu osumnjičenog organizatora Darka S. iz Bijelog Polja, droga je bila sakrivena u delovima mašine za mlevenje soje i ceđenje ulja, čiji je uvoznik bila makedonska firma.
„Niva” je ime terenskog vozila „lada niva”, sporog ali pouzdanog, koje uvek stigne gde krene, ali i policijske akcije razotkrivanja grupe krijumčara kokaina iz Južne Amerike u kojoj je, u nekoliko navrata od 2008. godine uhapšeno oko 120 osoba i zaplenjena tona i 296 kilograma kokaina. Inspektori su u trenutku pokretanja ove akcije vozili „ladu nivu”, a odlike ovog vozila odgovarale su i karakteristikama slučaja na kojem je rađeno. Bilo je potrebno strpljivo prikupljati dokaze sve do otkrivanja i hapšenja organizatora trgovine drogom.
Kada su krajem marta 2008. godine, zbog zloupotreba u kompaniji „Agroživ”, živinarskom prehrambenom gigantu započela hapšenja, akcija je simbolično nazvana „Pevac”. U ovoj policijskoj akciji uhapšeno je na desetine osumnjičenih, a država je malverzacijama oštećena za više desetina miliona evra.
Srpska policija je u junu prošle godine na razotkrivanju dve grupe „perača novca” prvi put iskoristila prikrivene islednike – tajne agente, po kojima je i akcija dobila naziv „Šetač”. Oni su registrovali preduzeća i sklapali simulovane pravne poslove sa osumnjičenima. Na taj način prikupljeni su neposredni dokazi o protivzakonitim radnjama organizatora i članova ovih kriminalnih grupa, kao i vlasnika oko 500 preduzeća, koji su u cilju izbegavanja poreskih obaveza novac uplaćivali na račun preduzeća koje je osnovala policija.
Svakako najpoznatije i jedne od prvih policijskih akcija za čija je imena javnost saznala su „Sablja” i „Mreža”. Prva je pokrenuta posle ubistva premijera dr Zorana Đinđića, a druga u cilju razotkrivanja kanala krijumčarenja cigareta tokom devedesetih godina prošlog veka.
Danijela Vukosavljević

VSS bez komentara na kritike ombudsmana
Nata Mesarović, predsednica Visokog saveta sudstva (VSS), nije želela da komentariše primedbe koje je na račun ovog tela izneo zaštitnik građana Saša Janković. U izjavi za „Politiku“ Mesarovićeva kaže da Jankovićevo mišljenje još nije dostavljeno VSS, navodeći da su joj poznate samo njegove pojedinosti koje je saznala iz medija.
– Savet sudstva će u ponedeljak održati sednicu sa utvrđenim redom. Ukoliko do tada mišljenje zaštitnika građana stigne u VSS, odlučićemo hoćemo li o njemu raspravljati. Ja nisam Savet, pa samim tim ne mogu da komentarišem navode Saše Jankovića – rekla je Nata Mesarović u izjavi za naš list.
Zaštitnik građana je, podsetimo, u četvrtak na adrese nekoliko institucija, među kojima je i VSS, prosledio svoje mišljenje o radu VSS. Ukazujući da ovo telo, koje prema ustavu i zakonu treba da obezbeđuje i garantuje nezavisnost i samostalnost sudova i sudija i obavlja druge poslove od najvećeg značaja za pravosuđe u Republici Srbiji, u „dužem periodu radi na način koji ozbiljno dovodi u sumnju zakonitost i pravilnost, odnosno legitimnost rada tog organa“.
Tako je zaštitnik građana konstatovao da sadašnji sastav Visokog saveta sudstva ne obezbeđuje većinsku zastupljenost predstavnika sudija, što je predviđeno ustavom. Janković je ukazao i na položaj Predraga Dimitrijevića, člana VSS, koji uprkos odluci Agencije za borbu protiv korupcije da mu funkcija u ovom telu prestaje po sili zakona, duže od godinu dana učestvuje u radu i donošenju odluka VSS.
„Odlukom nadležnog državnog organa – Agencije za borbu protiv korupcije utvrđeno je da je jedan od članova VSS tu funkciju prihvatio iako je već na jednoj javnoj funkciji. Pošto za članstvo u VSS, što mu je druga funkcija, nije dobio zakonom propisanu saglasnost, Agencija je utvrdila da mu javna funkcija člana VSS prestaje po sili zakona, o čemu će odluku doneti Narodna skupština Republike Srbije, u roku od osam dana od dana prijema odluke Agencije. Međutim, Narodna skupština o tome nije odlučivala godinu dana, a kada je to učinila, odluku o prestanku funkcije ’po sili zakona’ nije glasao dovoljan broj narodnih poslanika. Tako, član VSS za koga je nadležni državni organ utvrdio da mu funkcija prestaje po sili zakona duže od godinu dana učestvuje u donošenju odluka VSS” – naveo je Janković u mišljenju.
Zaštitnik građana u pomenutom dokumentu ukazuje i na činjenicu da je jednom od dvojice sudija koji su imali natprosečno veliki broj prihvaćenih prigovora nereizabranih sudija u toku revizije određen pritvor zbog sumnje da je više od deset godina izvršio jedno ili više krivičnih dela, dok je drugi podneo ostavku. Osvrnuvši se na izmene Zakona o sudijama, Janković je naveo:
„Izmenom ovog zakona, u toku postupka izbora sudija, VSS je dobio u nadležnost da odlučuje o izjavljenim žalbama na sopstvene odluke – žalbe su konvertovane u prigovore o kojima treba da odluči isti organ koji je doneo osporavane odluke. Članovi VSS koji su učestvovali u ’prvom izboru’ su se, međutim, uprkos Zakonom uspostavljenoj nadležnosti VSS, javno samoobavezali da neće glasati o prigovorima na sopstvene odluke. Oni učestvuju u svim ostalim fazama postupka i čine kvorum, ali ne glasaju. Jedan član VSS, koji je bio izabran pre kraja ’prvog izbora’, ipak, učestvuje i u glasanju o prigovorima. Takav je sastav u kom VSS odlučuje o prigovorima pravno i logički nedosledan” – stoji u mišljenju zaštitnika građana.
Janković je ukazao i da VSS ne radi javno kada razmatra predloge svojih komisija, što je suprotno izričitoj zakonskoj odredbi da su sednice Saveta javne. Takođe, smatra zaštitnik građana, VSS kandidatima za sudijsku funkciju u postupku revizije ne omogućava u svim slučajevima, podjednako, pristup svim informacijama na koje, kao učesnici u postupku, imaju pravo.
Miroslava Derikonjić

Evropa kao utvara
Ekonomske pretnje koje stižu iz Evrope i brige za opstanak zone evra učinile su da američki republikanci u izbornoj godini Stari kontinent proglase za klub gubitnika i simbol svih zala ovog sveta.
Evropa je pretvorena u strašilo koje konzervativci pokušavaju na sve načine da identifikuju s Barakom Obamom, mada se osam kandidata za republikansku predsedničku nominaciju ne libi međusobnih optužbi da je neko „suviše evropski“.
„Evropski“ po njihovom leksikonu znači da je socijalista, liberalan, da je elitista, a nije patriota, da preti da uništi „američki san“. Evropska kriza je ovim tumačenjima pridodala i epitet neuspešnog.
Udaranje po Evropi pretvorilo se u obavezni sastav republikanske retorike. Kriza evropske ekonomije, posebno briga oko mogućeg raspada zone evra, pretvorena je u bauk zastrašivanja Amerikanaca koji se – pošto su finansijsku krizu izvezli u Evropu – iz nje sada polako izvlače.
Nije prvi put da je Evropa na meti kritika Amerikanaca, ali teško da su ikada zamerke bile toliko vitriolske kao tokom sadašnje kampanje obeležene gafovima, neznanjem pa i glupostima.
Taktika je jasna: u svesti američkog birača povezati Obamu s Grčkom. Napraviti od njega kamuflažnog Evropljanina. Postrojeni u streljački stroj, republikanci jedan za drugim ispaljuju baraže ne bi li od predsednika već sada napravili gubitnika „po evropskom modelu“.
Obamu su svojevremeno optuživali da od SAD želi da stvori socijalističku kenijsku kvazidržavu. Danas u najpejorativnijem značenju govore da je njegov ideal Evropa. Ukoliko želite socijalistu samo pogledajte ka Evropi, poručuju redom republikanci.
Mit Romni, koji drugi put pokušava da dobije nominaciju, ovoga puta sa ozbiljnim šansama, ne propušta da kapitališe na Evropi kao sinonimu socijalizma, ekonomskog kraha i moralnog posrnuća.
„Ne verujem da Evropa funkcioniše u Evropi. Znam da neće funkcionisati ovde.“
U pobedničkom govoru posle Nju Hempšira, Romni je čak tri puta Obamu vezivao za Evropu. Predsednik, tvrdi on, zemlju šansi kakva je Amerika želi da pretvori u „prosvećeno društvo evropskog stila“.
Obama „svoju inspiraciju nalazi u prestonicama Evrope“. Romni pogleduje ka „gradovima i malim mestima Amerike“. Potom sledi nov adut: „Sadašnja Bela kuća nije odraz najboljeg Amerike, već najgoreg od onoga što je postala Evropa“.
Desnica se u borbi za birače masovno oslanja na politiku straha, ali i neznanja. Amerikanci na TV stalno slušaju o krizi u Evropi, ali tek njih 30 odsto ima pasoš. Sasvim retki su proveli neko duže vreme po Evropi. Strah od terorizma bio je izborna roba 2004. Sada je strah od Evrope.„Ako želite da vidite Ameriku posle Obamine administracije, samo pogledajte na Grčku“, zastrašuje ultrakonzervativac Rik Santorum. Potom Grčkoj pridodaje Portugaliju, Španiju, Irsku, Italiju, Francusku.
Njut Gingrič, još jedan iz republikanske trke, ne želi da zaostane. Ciljajući na stanara Bele kuće, on kaže da Obama ima „evropske socijaldemokratske vizije“.
Ron Pol, verovatno najekstremniji u grupaciji republikanaca koji bi da upravljaju Amerikom, obećava izolacionističku spoljnu politiku i zastupa ideju da SAD treba da izvuku svoje trupe iz Evrope – ne zbog štednje, već da bi Amerika konačno prestala da subvencionira „socijalističku Nemačku“!
Nije ovo prvi put da je „stara Evropa“, kako je svojevremeno pejorativno nazvao bivši sekretar za odbranu Donald Ramsfeld, moneta za potkusurivanje američkih kampanja.
Koliko 2004, kada se Džordž V. Buš borio protiv demokrate Džona Kerija a Nemačka i Francuska kritikovale njegovu invaziju Iraka, Buš je svog oponenta diskreditovao kao „francuskog kandidata“ – jer tečno govori francuski.
Argumenti su sada teži. Umesto poziva da se ignorišu „francuski krompirići“, republikanci Evropu predstavljaju kao velikog gubitnika – kontinent visoke nezaposlenosti, problematičnih finansija i država kojima preti bankrot.
Otkrivajući tradicionalno samozadovoljstvo mnogih Amerikanaca i rašireno uverenje da im niko drugi i ne treba, taktika uspeva. Kada Romni kaže „Ne verujem u Evropu. Verujem u Ameriku“, onda za te reči dobija gromoglasne aplauze.
To ne znači da i sam nije pošteđen kritika koje koriste „evropske argumente“. Predstavnika za štampu njegovog rivala Gingriča kaže o navodnoj Romnijevoj podršci PDV-u: „Činjenica da je on spreman da se ugleda na evropski socijalizam pokazuje koliko je on daleko od konzervativne matice“.
Nije u pitanju samo ekonomija. Konfrontacija je šira i dublja. Kada Gingrič kaže da američka elita želi da oponaša evropsku, zaključuje da „antireligiozne vrednosti i principi dolaze da dominiraju akademskom, medijskom i pravosudnom klasom Amerike“. Sekularna Evropa kao pretnja hrišćanskoj Americi.
Gde svrstati ovaj omraz prema Evropi. U amerikocentrizam koji je uvek prisutan? U smeštanje Obami? U kulturološki konflikt? U čisto neznanje koje, uz laži i skandale, prati republikansku kampanju koja do sada po kandidate bila više negativna nego pozitivna.
„Velika stara partija“ želi da Evropom zastraši Amerikance, ali stičem utisak da kandidati svojom ignorancijom zastrašuju svet.
Zar američka kriza, krenula s tržišta nekretnina na investicione banke, nije ubrzo prešla Atlantik u formi recesije? Grčka jeste na kolenima, ali zar u prikrivanju njenog duga nije aktivno učestvovao Goldman Saks?
Republikanci neće da priznaju da zapadnoevropska formula kolapsa nosi oznaku Made in USA. Upravo zato sasvim je teško zamisliti svet u kome se zona evra raspada a Amerika se oporavlja.
Kad se već toliko gade Evrope, ima li neko da toj gospodi objasni zašto evropske zemlje uvek zauzimaju top mesta za život, zašto najsrećniji ljudi na svetu žive u pet evropskih država, predvođeni Danskom? Zar Švedska nije 2. a Finska 4. najkonkurentnija privreda sveta?
Moram da priznam da me neznanje ovih republikanskih intelektualnih titana gotovo zabavlja – pod uslovom da niko od njih ne uđe u Belu kuću.
Mišel Bahman je, pre nego što se povukla, obećala da će zatvoriti američku ambasadu u Iranu – koja ne postoji. Rik Peri pobrkao je godišta s kojim se izlazi na izbore i nije mogao da se seti trećeg ministarstva koje bi da uništi. Herman Kein ugruvao se komentarom da u Libiji vladaju talibani.
Bilo je tu još bisera zbog kojih gotovo sa simpatijama gledam na Džordža V.
Afrika je država. Muslimani su teroristi. Većina imigranata su kriminalci. Svi pripadnici pokreta „Okupiraj Volstrit“ su prljavi. Žene koje misle da su seksualno uznemiravane, pa dobro, ne bi baš od toga trebalo da prave veliku buku.
Biće da ovi geniji zaista ne znaju o čemu pričaju. Mora da koriste vodu sa nekim halucinogenim elementima.
Na putu ka Beloj kući svašta je moguće, ni jedna kampanja ne prođe bez uvreda, incidenata ili gluposti, ali rivalstvo republikanskih kandidata za predsedničku nominaciju emituje zabrinjavajuće signale.
Kandidati Linkolnove stranke ne samo da uništavaju sopstvenu, već i reputaciju SAD u celini. O kakvim transatlantskim odnosima uopšte razmišljaju, kada u borbi za glasove konzervativne Amerike Evropu pretvaraju u utvaru.
Ukoliko nekim slučajem Mit Romni postane predsednik SAD, moraće za početak da nađe neko atomsko sklonište u koje će da pohrani kontaminirane reči koje sada izgovara o Evropi.

Kako je sprečen atentat na Staljina, Ruzvelta i Čerčila
Vodeći mediji u svetu su protekle nedelje izvestili da je u Moskvi, u 88. godini, preminuo Gevork Andrejevič Vartanjan, „jedan od najčuvenijih sovjetskih obaveštajaca“. Naglasak je stavljen na tvrdnju da je Amir, kako je bilo njegovo konspirativno ime, sprečio atentat na Staljina, Ruzvelta i Čerčila tokom konferencije održane u Teheranu 1943. godine.
Prvi je o tom atentatu početkom pedesetih godina prošlog veka pisao Čerčil u svojim ratnim memoarima. Postojanje plana nazvanog „Dugački skok“ potvrdio je 1966. i Hitlerov najpouzdaniji komandos Oto Skorceni, organizator te akcije, bez iznošenja pojedinosti.
Najviše detalja na ovu temu objavljeno je u „Politici“ 1998. u feljtonu publiciste Milenka Kovačevića, pod naslovom „Ispovest Periše Kostića, majora NKVD iz Župe nikšićke“. Na osnovu razgovora sa španskim borcem Perišom Kostićem (1907–1995) Kovačević je 2000. godine u istoimenoj knjizi objavio integralnu Kostićevu ispovest i njegovo svedočenje o konferenciji u Teheranu.
Štivo na granici neverovatnog, govori o Perišinom detinjstvu i mladosti, njegovom radu u ilegalnoj Komunističkoj partiji Jugoslavije i odlasku iz zemlje 1932. godine. Periša je krenuo u Rusiju, preko Grčke i Turske, a zaustavio se u Iranu, gde su ga brzo vrbovali sovjetske diplomate Smirnov i Nikolaj. Odvažan, spretan i hrabar, hladnokrvan i šarmantan, nadaren za učenje stranih jezika, Periša je u Persiji brzo potvrdio svoje konspiratorske sposobnosti. Završio je specijalnu školu NKVD-a u Rusiji, zadaci su ga vodili u Španiju, a onda opet u Iran. Imao je čin kapetana NKVD-a.
Glavni zadatak bio mu je da otkriva i likvidira nemačke i italijanske agenture. Pod kodnim imenom Čalvadar uspešno je obavljao te zadatke i rukovodio mrežom od oko 200 naoružanih komunista, najviše Iranaca.
Perišin posebno poverljivi čovek bio je i jedan sovjetski major, Jermenin. Imao je viši čin ali mu je Periša bio nadređen po liniji NKVD-a.
Ovih dana mediji navode da je otac Gevorka Vartanjana Andrej V. Vartanjan bio sovjetski obaveštajni oficir u Iranu i da je sina uveo u te poslove već 1940. kada je Gevrok imao 16 godina. Biće da je stariji Vartanjan pomenuti Perišin poverljivi Jermenin iz Teherana.
Periša je bio ugledni građevinski stručnjak, zastupnik i trgovački predstavnik stranih firmi, u kome Nemci nisu prepoznavali neuhvatljivog Čalvadara.
Rusi i Britanci su 22. avgusta 1941. uspostavili dvojnu okupacionu vlast u Teheranu i Iranu, a dokumenti zaplenjeni u nemačkoj ambasadi pokazali su da nacističku agenturu drži izvesni Majer. U pratnji majora Jermenina, Periša je pronašao Majera prerušenog u hodžu u nekom selu i sa još šestoricom uhapšenih predao ga crvenoarmejcima. Za tu akciju je nagrađen visokim sovjetskim odlikovanjem.
Posle bitke za Staljingrad u februaru 1943. Rusi su povukli Perišu iz Teherana, a onda ga vratili u Iran krajem oktobra. Pripadao je najužem krugu ljudi koji su znali za predstojeći sastanak Čerčila, Ruzvelta i Staljina koji je održan 30. novembra i 1. decembra 1943. ali je za konferenciju saznala i nemačka tajna služba. Grupu Skorcenijevih komandosa, poslatu s ciljem da omete ovaj sastanak, Rusi su uhapsili i saznali da je u Teheran poslata još jedna grupa nemačkih „specijalaca“.
Periši je poveren zadatak da ih pronađe. Tri dana pred početak konferencije on je pronašao i pohapsio petoricu komandosa u potkrovlju vile jedne Nemice, a u njegovoj pratnji je opet bio major Jermenin.
„Iznenađenje je bilo takvo da su petorica komandosa bili kao skamenjeni. Nisu prstom mrdnuli, nikakav otpor nisu dali, nisu to ni pokušali“, svedočio je Kostić.
„Diverzanti su bili opremljeni nekim meni nepoznatim, tajnim oružjem. Nikada do tada nisam video tako nešto, iako sam u Španiji bio oružar i video svašta. Imali su neke cevi duge jedan metar, sa specijalnim mehanizmom. Iz tog oružja, kako sam procenio, mogli su da pucaju na veliku daljinu, da ubiju i na kilometar, što je u ono vreme bilo neverovatno. Pronašli smo i druge delove njihove opreme. Sve je to ukazivalo da su bili odlično pripremljeni za diverziju. Najverovatnije su planirali atentat na Staljina, Ruzvelta i Čerčila“, zaključio je Periša Kostić.
Sa Staljinom je u Teheran došao i Berija. Izdavao je naređenja Periši, koji nije znao da je to prvi čovek sovjetske tajne službe.
„U Teheranu smo razgovarali, govorio mi je šta da uradim, tako da sam mislio da je on određen za rukovodioca obezbeđenja. Sedeli smo za isti stolom, razgovarali i pili votku. Zgodan čovek, inteligentan“, svedoči Periša koji je posle uspešne akcije dobio novo sovjetsko odlikovanje. Ukupno ih je nanizao sedam. Unapređen je u čin majora NKVD-a.
Periša Kostić, Čalvadar, i 17 godina od njega mlađi Gevork Andrejevič Vartanjan, Amir, mora da su se poznavali i verovatno učestvovali i u nekim zajedničkim akcijama u Iranu.

Obučavaju i specijalce
Gorska služba spasavanja dežura u zimskim turističkim centrima na Kopaoniku, Zlatiboru i Staroj planini, a ako se ukaže potreba spremni su da intervenišu širom Srbije. Ova volonterska i neprofitna organizacija, koja ima tradiciju dugu više decenija, u svojim redovima ima do 150 aktivnih članova koji na raspolaganju imaju skijašku, alpinističku i spasilačko-medicinsku opremu.
U zimskim centrima zbrinjavaju povređene skijaše, tragaju za ljubiteljima ovog sporta ako se izgube van obeleženih staza i spremni su da evakuišu ljude sa zaglavljenih žičara. Pomažu u evakuaciji povređenih iz ruševina, tragaju za nestalima na nepristupačnim terenima – ovo su samo neki od zadataka s kojima se suočava GSS.
– Za aktivan rad u GSS-u neophodno je svake godine overiti licencu za rad, odnosno dokazati fizičku spretnost kao i znanja iz medicine, tehnike... Mnogi članovi su iskusni planinari, alpinisti, speleolozi, ronioci, skijaši, padobranci i paraglajderisti. Organizovali smo obuku za pripadnike Specijalne antiterorističke jedinice (SAJ) i Protivterorističke jedinice (PTJ) MUP-a Srbije – kaže Đorđe Vdović objašnjavajući da u akciju kreću kada civilne i vojne službe ostanu bez adekvatnih odgovora.
Članovi ove službe, koja deluje u okviru Planinarskog saveza Srbije, različitih su godišta i profesija. U principu, na početni kurs primaju se zainteresovani starosti između 18 i 35 godina, pa i stariji ako je reč nekome ko ima znanja i veštine korisne za GSS. Sedište ove službe je u Beogradu, u Ulici Zmaja od Noćaja, u prostorijama koje nisu prikladne budući da prilikom obuke ili intervencije ne baš laku opremu treba snositi niz stepenice kroz ulaz zgrade, a kasnije je vraćati. Službom rukovodi načelstvo a aktuelni načelnik je Milan Ivković.
– Otkako je stupio na snagu Zakon o vanrednim situacijama država nas je prvi put prepoznala kao specijalizovanu službu od opšteg značaja. Od Sektora za vanredne situacije MUP-a Srbije dobili smo minibus, do sada smo i na terenske zadatke išli privatnim automobilima, ili bi nam neko na licu mesta pomogao oko prevoza – objašnjava Vdović.
Kao godina osnivanja GSS-a uzima se 1954. kada je u Peći, u podnožju Prokletija, osnovana prva spasilačka stanica, mada je nekih aktivnosti te vrste bilo i ranije. Pedesetih godina prošlog veka u službi je razvijan alpinizam, šezdesetih speleologija, osamdesetih tehnike pomoći skijašima a devedesetih je savladana obuka u spasavanju iz visokih objekata. Intervenisali su u Skoplju posle katastrofalnog zemljotresa 1963. godine.
– Malo je poznato da smo tokom rata 1999. godine pomagali u spasavanju neposredno pošto su bombardovane zgrade RTS-a i ambasade Kine – ističe Vdović.
U proseku učestvuju u deset do dvanaest pretraga godišnje, najčešće zimi u gustim šumama Kopaonika. Jedan od najtežih zadataka bilo je izvlačenje tela četvoro speleologa iz Ravaničke pećine 2007. godine. Oni su se ugušili ugljenmonoksidom, pa su spasioci morali da improvizuju – kroz pećinu su se kretali dišući vazduh iz ronilačkih boca. GSS ima odlične odnose s kolegama iz Slovenije, a u radne posete dolazili su im predstavnici gorskih službi Rumunije i Bugarske.

Iznošenje starih knjiga iz Srbije samo uz dozvolu
Građani Srbije koji u kućnoj biblioteci imaju stare, retke knjige, spise, rukopise ili štivo koje bi moglo da ima status kategorisanog kulturnog dobra, ali i ona dela koja brižljivo čuvaju kao nasleđe svojih predaka, nikako ne bi smeli da ih iznesu van granica zemlje ako pre toga nisu konsultovali stručnjake Narodne biblioteke Srbije (NBS). Na osnovu procene ove centralne ustanove čiji je zadatak, između ostalog, i zaštita kulturnog blaga u domenu pokretnih dobara, vlasnik makar i jedne stare ili retke bibliotečke građe je u obavezi da pre polaska na put donese spisak dela koja potom podležu stručnoj proceni. Ako tim NBS oceni da je reč o kategorisanom kulturnom dobru ili onom koje uživa prethodnu zaštitu, vlasnik može da dobijedozvolu za njegovo iznošenje iz Srbije, ali postoje određena pravila koja moraju da se poštuju.
Vlasnici retkih ili starih knjiga, kao što je recimo Rajićeva „Istorija” koje ima u više primeraka u zemlji, od Ministarstva kulture, informisanja i informacionog društva dobijaju uslovnu dozvolu za iznošenje u inostranstvo, ali pre toga takvo štivo mora da se digitalizuje i zavede u bazu podataka. Beležimo ime vlasnika, njegovo kulturno dobro, mesto i zemlju gde putuje i vremenski period u kojem će biti odsutan – objašnjava Olivera Stefanović, načelnica Odeljenja posebnih fondova u Narodnoj biblioteci Srbije.
To ipak ne znači da svaki građanin koji polazi na godišnji odmor, službeno putovanje, ili seli kućnu biblioteku u neku drugu zemlju, treba da se javi NBS.
– Ne treba tražiti dozvolu od NBS za knjige iz 20. veka, mada neke retke publikacije, kao što su dela iz ratnih godina minulog veka (1914–1918, 1941–1945), mogu da imaju svojstva kulturnog dobra od izuzetnog ili velikog značaja. Naš zadatak je da procenimo dali ona imajustatus kategorisanog kulturnog dobra koje po važećem zakonu ne može da se iznese iz zemlje – ističe Stefanovićeva.
Kada krug procenjivanja bude završen, procedura za dobijanje dozvole je sasvim jednostavna, jer da bi vlasnik dela mogao da ga iznese iz zemlje prethodno treba da izdvoji 750 dinara za republičku administrativnu taksu i 580 dinara koliko staje nadoknada NBS za izdavanje dozvole.
– Onaj ko ne poseduje dozvolu rizikuje da bude vraćen sa granice. Dela koja imaju našu dozvolu za prelazak carine „odlaze” na put bez ikakvih problema – precizira načelnica Odeljenja posebnih fondova.
U Upravi carina potvrđuju da su propisi jasni i da je Uredbom o privremenom izvozu i uvozu robe data mogućnost da domaći i strani državljani sa prebivalištem u Srbiji mogu pri odlasku u inostranstvo, sem predmeta ličnog prtljaga, privremeno izneti i predmete koji su im potrebni za vreme boravka u inostranstvu.
– Knjige, takođe, spadaju u taj propis – ističu u Upravi carina.
Na vrata NBS tek poneko zakuca da bi zatražio dozvolu za iznošenje knjiga. Savesniji građani dolaze da se raspitaju o vrednosti dela koje čuvaju u svojoj biblioteci, interesuje ih da li smeju da se usude da krenu na put bez dozvole, ali se dešava i da vlasnici starih i retkih knjiga već znaju šta poseduju pa redovno dolaze po dozvole.
– U proseku četiri puta mesečno dolaze nam sugrađani da preuzmu rešenja, ali se i raspitaju šta im je potrebno od dokumentacije u slučajevima selidbe ili odlaska na službeni put – ističe Olivera Stefanović.
U ovoj ustanovi uspostavljen je sistem zaštite stare i retke bibliotečke građe, a u bazu podataka unosi se svaki naslov proglašen kulturnim dobrom. Knjige su kategorisane na kulturna dobra od izuzetnog i velikog značaja.
– U sistem zaštite kompletne bibliotečke građe ne ulaze samo stare i retke knjige, već i fotografije, grafike, karte, rukopisi – objašnjava Stefanovićeva.
Prva lista starih i retkih knjiga usvojena je u Skupštini Republike Srbije 1979, pa 1990, 2000. i na kraju 2010. godine. U njima za sada ima oko 3.000 naslova.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

I lekari bi nacionalne penzije
Povodom niza tekstova u „Politici“ i mnogobrojnih reagovanja javnih ličnosti oko nacionalnih penzija u kulturi, oglasio se i istaknuti novinar, dugogodišnji novinar „Politike“ i autor TV emisije „Puls života“ Dragutin Gregorić. On je zajedno s kolegom Milošem Lazićem, još pre tri godine, pokrenuo inicijativu koju je podržalo više od 250 istaknutih medicinskih stručnjaka i profesora, da i lekari, preko Ministarstva zdravlja, dobijaju nacionalna priznanja, penzije.
Ideju je, kaže, kategorički odbio bivši ministar zdravlja Tomica Milosavljević! Međutim, i pre nego što je postao ministar zdravlja, prof. dr Zoran Stanković podržao je ovu inicijativu, a pre dve nedelje i javno, učestvujući u novogodišnjoj emisiji „Puls života“.
Pretprošle godine je i Srpsko lekarsko društvo uputilo slično pismo s takvom preporukom članovima Vlade, premijeru Mirku Cvetkoviću, o čemu je obavešten i predsednik Republike Boris Tadić.
Za razliku od umetnika i stručnjaka u kulturi, čiji je broj s prvobitnih 258 narastao sada na oko 400 dobitnika ovih penzija, „heroji u belim mantilima“ su daleko realniji i skromniji. Prema rečima Gregorića, oni su za uzor uzeli model Francuske akademije nauka, u kojoj je članstvo doživotno a broj ograničen na pedesetak. Novi članovi popunjavaju mesta preminulih.
Prema tim procenama, broj naših istaknutih lekara s nacionalnom penzijom mogao bi da bude manji od 60, birani po izuzetno strogim kriterijumima. Tih 60 laureata sa po 50.000 dinara opteretili bi budžet sa oko 36 miliona dinara, što je mnogo manje i gotovo zanemarljivo u odnosu na neke druge manje važne izdatke, smatra Gregorić.
U toku tri godine, koliko se emituje emisija „Puls života“, Gregorić je ugostio više od 250 eminentnih medicinskih stručnjaka, predsednika svetskih bordova, nosilaca Legije časti, profesora naših i stranih univerziteta i svi su podržali ovu inicijativu.
Među njima, akademici profesori Miodrag Ostojić, Goran Milašinović, Marko Bumbaširević, Radoje Čolović, Predrag Peško, Marjan Novaković, načelnik VMA, i drugi. Saglasnost su dali i predstavnici svih zdravstvenih institucija, čeka se jedino – Ministarstvo zdravlja.
Iako vlada uverenje da lekari sasvim dobro žive i u penziji, realnost to demantuje. Mnogo je primera izuzetnih svetskih stručnjaka, humanista koji su pre dve i više decenija otišli u penziju, poput profesora Dragomira Mladenovića, poznatog akušera i ginekologa, profesora Medicinskog fakulteta, autora nezaobilaznih stručnih knjiga, čoveka institucije koji je „izrodio“ toliki broj beba kao za tri Leskovca, jednog od heroja „belih mantila“, koji sada, u devetoj deceniji života, jedva sastavlja kraj s krajem s minimalnom penzijom.
Ili, uvaženi profesor, oftalmolog svetskog glasa Zlatimir Kecmanović, sada u desetoj deceniji života. Nažalost, nisu oni jedini vrhunski stručnjaci medicine kojima bi „nacionalna“ penzija i te kako značila, kao što ima i onih, poput Ljubiše Rakića, koji podržavaju inicijativu, ali sami nikad ne bi uzeli „nacionalnu“ penziju ili bi je se odrekli u humanitarne svrhe.

Pravoslavna Nova godina dočekana veselo i skromno
Više gradova Srbije na trgovima je organizovalo doček Nove godine po Julijanskom kalendaru, ali su proslave bile skromnije nego prethodnih godina.
U Beogradu nije ni bilo organizovanog dočeka na trgovima, ali je nekoliko hiljada Beograđana ponoć dočekalo uz vatromet ispred Hrama svetog Save na Vračaru, dok su se mnogi odlučili za koncerte u „Kolarcu” i Narodnom pozorištu ili veselje u restoranima i klubovima. U Hramu je episkop hvostanski Atanasije služio moleban, prisutnima poželeo uspešnu i blagoslovenu Novu godinu i tom prilikom poručio da je protekle godine „mnogo toga ostvareno, ali i da je veliki broj briga prenet na godinu koja je pred nama”.
Veselo je bilo u prestoničkim restoranima i klubovima gde su se gosti, uglavnom mladi, zabavljali do ranih jutarnjih časova.
Zaječarci su, u organizaciji Centra za kulturu, i pravoslavnu novu godinu dočekali na Trgu oslobođenja u centru grada, uz popularnog Acu Lukasa i njegov bend.
Knjaževčani su se okupili na platou ispred Doma kulture, gde su ih zabavljali „Divlje jagode” i rok bend „The Cardinals”. Tačno u ponoć oglasili su se poznati trubači iz ovog grada, orkestar „Zlatne trube”.
U organizaciji opštine Negotin i crkve „Sveta Trojica”, građani Negotina dočekali pravoslavnu novu godinu ispred svoje crkve, uz svirku lokalnih muzičara.
U Majdanpeku, u foajeu Galerije, svirala je grupa „Laura Pearl”, kao i lokalni bendovi.
Hladno vreme i kiša nisu sprečili više od hiljadu Čačana da pravoslavnu novu godinu dočekaju na glavnom gradskom trgu uz orkestar Dejana Lazarevića, višestrukog pobednika Dragačevskog sabora trubača, a iza ponoći je priređen i vatromet.
Organizatori dočeka bili su lokalna samouprava i Dom kulture, a za njegovo održavanje iz gradskog budžeta izdvojeno je 580.000 dinara. Za razliku od ranijih godina doček, sa malim izuzecima, nije organizovan u ugostiteljskim objektima.
U Loznici je, u hramu Vaznesenja gospodnjeg, kao i u drugim crkvama u Jadru i u Podrinju, služen moleban za sreću i dobrobit u 2012. godini, čiji je početak, uz kuvano vino, obeležen i vatrometom.
Zbog potrebe štednje, lokalna samouprava nije organizovala slavlje na trgu, a novac koji za te potrebe daruju lokalni privrednici i manjim delom gradski budzet, kako je za Tanjug rekao gradonačelnik Loznice Vidoje Petrović, utrošen je za novogodišnje poklone koji se dele najmlađima.
Ugostitelji u Loznici, kao i u okolnim opštinama Krupanj, Ljubovija i Mali Zvornik, pripremili su privlačne ponude za novogodišnju noć ali, u odnosu na onu po gregorijanskom kalendaru, primetno skromnije i po znatno nižim cenama.
Lozničani, pretežno mladi, su i ovu Novu godinu, kao i prethodnu, dočekali u nekom od kafea, klubova ili restorana u gradu ili u okolini dok je, prema ocenama ugostitelja, gostiju svuda bilo manje nego pre dve nedelje, a primetili su da se i trošilo znatno skromnije.
U organizaciji crkvene opštine, mnogi Lozničani, zajedno sa gradonačelnikom Petrovićem, Novu godinu po julijanskom kalendaru su dočekali u novoj crkvi Vaznesenja gospodnjeg, izgrađenoj na nekadašnjem imanju velikana naše kulture Vuka Karadzića, u delu grada pod imenom Lagator.
Liturgije za srećnu i blagodatnu Novu godinu služene su i u nizu drugih crkava u Jadru, kao i u hramovima ovog dela Podrinja, u opštinama Krupanj, Ljubovija i Mali Zvornik.
Na prepunom Kraljevom trgu na Zlatiboru pravoslavna Nova godina je dočekana uz tradicionalni vatromet i trubače. Goste Zlatibora zabavljali su trubački orkestar Ivana Jovanovića I tamburaški orkestar „Čarolija”.
Organizatori dočeka na Kraljevom trgu bili su opština Čajetina, Kulturno sportski centar Čajetina i Turistička organizacija Zlatibor.
Građani Pomoravlja, Resave i Levča, veselo, uz vatromet, kuvano vino i rakiju i mnogo pucnjave dočekali su i novu godinu po julijanskom kalendaru.
Uz pune kafiće sa cenom upola manjom nego pre 14 dana, veoma veselo je bilo i na gradskim trgovima, gde su doček organizovale lokalne vlasti.
U Jagodini, uz nastup zvezda granda Milica Pavlović, Mišel Gvozdenovića i Nikoline Kovač, novu godinu je dočekalo nekoliko stotina žitelja, uglavnom mladih, ovog grada. Neki su uz muziku klizali na gradskom klizalistu, koje je samo oko 50 metara od bine.
Posebno veselo je bilo na Trgu Mare Resavkinje u Svilajncu, gde se okupilo nekoliko hiljada žitelja Donje i Gornje Resave, na koncertu najmlađega majstora trube Sabora u Guči Dejana Petrovića i njegovog Big Benda. Za besplatno piće pobrinula se Skupština opštine.
Paraćince, u Klubu „Prestiž”, zabavljala je popularna Neda Ukraden.
Dežurni policajci na trgovima i u Policijskoj upravi u Jagodini, koja pokriva svih šest opština Pomoravskog okruga, rekli su Tanjugu, da je „stanje redovno, nema remećenja javnog reda i mira a ni saobraćajnih nesreća.
Ni u Službi hitne pomoći nije bilo intervencija vezanih uz slavlje, rečeno je Tanjugu.
Smederevci su, uz domaće muzičke snage i kuvano vino i rakiju, na Gradskom trgu dočekali pravoslavnu novu godinu.
Donatori su, uz lokalnu samoupravu, pomogli da se prisutnima posluži slano pecivo, domaći kolači, mandarine, jabuke i kuvano vino i rakija iz tri kazana.
U Kosovskoj Mitrovici je više stotina građana, uglavnom mladih, dočekalo ponoć na gradskom trgu „Braće Milić”, u blizini glavnog ibarskog mosta, uz nastup „Riblje Čorbe”.
Građanima je deljena kuvana rakija ispred barikada koje još nisu uklonjene sa severne strane mosta. Pojačano prisustvo pripadnika kosovske policije bilo je vidljivo u celom gradu, kao i na južnoj strani mosta gde su se mogli su se primetiti i pripadnici Kfora i Euleks policije.
U Vranju, Bujanovcu i Surdulici doček pod vedrim nebom
U tri od sedam opština Pčinjskog okruga, građani su Novu godinu po Julijanskom kalendaru dočekali na trgovima, uz programe koje su obezbedile lokalne zajednice.
U Bujanovcu, na Trgu Karađorđa Petrovića, nekoliko stotina posetilaca Novu godinu su dočekali uz bogat muzički program, vatrpmet, kuvanu rakiju i krupne pahilje snega. Po prvi put ovaj doček pod vedrim nebom direktno je prenosila lokalna Radio televizija Bujanovac.
U Bujanovcu, gde je doček platila Duvanska industrija Bujanovac, na gradskom trgu nastupili su pevač Rade Kosmajac i trubački orkestar „Lavovi”.
U Preševu i Bosilegradu, gde Srbi učestvuju sa manje od 10 odsto u ukupnom broju stanovnika, srpska nova godina je dočekana u nekoliko privatnih kafana i porodičnom ambeinetu.
Na Trgu Staniše Stošića u Vranju nekoliko, stotina građana zabavljali su Renato Henc, Branimir Stošić Kace, Ivana Tasić sa grupom „Izvor” i glumci Narodnog pozorišta „Bora Stanković”.
U prijatnoj novogodišnjoj noći najveselije je ipak bilo uz trubački orkestar Nenada Mladenovića, pobednika poslednjeg Sabora trubača u Guči, uz čaj i kuvanu rakiju.
Veselo je bilo i na centralnom Gradskom trgu u Surdulici gde je Nova godina dočekana uz „mlade zvezde Granda” i orkestar Elvisa Ajdinovića, najbolju trubu Dragačeva 2011. godine.
Organizovanog dočeka Nove godine nije bilo na trgovima u Vladičinoh Hanu i Trgovištu, jer lokalne vlasti nisu imale novaca za organizacijiju.
Srpska Nova godna proslavljena i u Austriji
Srbi u Austriji proslavili su sinoć dolazak Nove godine po Julijanskom kalendaru u našim klubovima, restoranima i kafićima.
Nekoliko stotina vernika posetilo je hramove Srpske pravoslavne parohije u Beču, u kojima su sveštenici služili moleban uoči Nove godine po starom kalendaru.
Pošto je doček nove godine pao na petak mnogi ugostiteljski objekti su se odlučili da organizuju doček.
Srpska Nova Godina obeležena je u Beču po mnogim kafićima i mestima na kojima se sastaju naši sugrađani.
U Austriji živi oko pola miliona pravoslavnih vernika, među kojima su najbrojniji Srbi, kojih ima oko 265.000, a koji se pridržavaju starog kalendara.

Kako bi se Obama ponašao u Srbiji
Srbija nema nijednog „pozitivnog“ političara što je jedinstven slučaj u regionu. Drugačije rečeno, po mnogim anketama, i političari koji su na vrhu rang-liste po pozitivnim poenima otprilike dobiju i toliko negativnih. To pravilo važi kako za političare koji su na vlasti tako i za one u opoziciji.
Teško je odgonetnuti šta je uzrok ovome. Najjednostavnije bi bilo reći da su skoro svi političari imali prilike da ispune svoje obećanja i da se rezultatom nikako ne mogu hvaliti.
Teška vremena mogu da budu drugi opšti razlog. Jer, od 5. oktobra 2000. godine, samo dva puta se dogodilo da nema „pozitivnog“ političara – ove godine i 2003, posle ubistva premijera Zorana Đinđića, kada su mnoge nade iščezle a političari započeli posredstvom tabloida prvo veliko iznošenje prljavog veša.
Možda bi javnost imala drugačije mišljenje da su političari skloni da budu iskreni, da priznaju da nisu svemogući i da umeju da pogreše. Zato je krajem 2003. bilo pravo čudo kada je Boris Tadić priznao aferu „Bodrum“, odnosno da su poslanici Demokratske stranke zloupotrebljavali poslaničke kartice svojih kolega koji nisu bili u Skupštini, nego su bili na letovanju.
Miljenko Dereta, izvršni direktor Građanskih inicijativa, kaže da nepoverenje potiče iz činjenice da političari ne snose nikakvu odgovornost za sve ono što govore i čine. „U svetu je drugačije. Ako su upleteni u korupciju bivaju osuđeni, a kod nas političari koji su bili upleteni u korupciju nisu sklonjeni s vlasti ni kada je vlada rekonstruisana. Drugi problem je to što političari pričaju šta im padne na pamet. I za vređanje ne budu politički kažnjeni. Ima političara koji šutiraju novinare i nikom ništa. Njega i dalje zovu na televizije i ima svoje biračko telo. Ima odgovorno mesto na kome je kraduckao. I sada drugi mogu da ga kopiraju.“
Dereta kaže da ni vapaj da poslanicima treba vratiti mandate ne stoji, jer ih nikada nisu imali, pošto su ih se sami odrekli. „Sada s nestrpljenjem očekujem da vidim kako će stranke pokušati da zaobiđu biranje redom kandidata s glasačkih lista.“
Žarko Trebješanin, psiholog, misli drugačije. „Mislim da nepoverenje u političare nije baš toliko veće u odnosu na svet. Jedan od dokaza je Arapsko proleće. U prethodnoj godini je izuzetno sazrela ta svest, a bitan preokret se dogodio s nepoverenjem u bankare. Njih dva do tri odsto drži poluge moći i novca.“
Trebješanin kaže da je korupcija kod nas mnogo ogoljenija, što je jedan od razloga nepoverenja u političare. „Korupcija je mnogo ogoljenija i sve se vidi od predsednika opštine pa nadalje. Na zapadu je ona suptilnija. Ali, sada se naši političari malo čuvaju i ne daju obećanja kao ranije. Malo su se opekli i to je potrošeno, zato su sada oprezniji. I međusobno vređanje je ovde primitivnije u odnosu na svet, i to im nanosi štetu. Ali, pitanje je kakvi bi političari iz sveta bili da su ovde i kakvi bi naši političari bili da su u inostranstvu.“
I Milan Nikolić, sociolog, kaže da političari nigde u svetu nisu omiljeni i da su u Americi samo advokati omraženiji – jer za velike pare rade sve. „U savremenoj demokratiji političari su se malo udaljili od ljudi, a kada treba da budu izabrani bacaju se u vatru i obećavaju. Od toga što se obećava ne ispuni se ni pet odsto, a neki bolji političari možda ispune deset odsto. U vreme izbora političari ulaze ljudima na vrata i u svim medijima su prisutni.“
„Posledica svega toga je da ih ljudi ne vole i pasiviziraju se. Tako je Buša mlađeg za američkog predsednika izabralo 25 odsto Amerikanaca, a Baraka Obamu nešto malo više. Partije se pred izbore ukrupnjavaju a poneka se ubaci da bude jezičak na vagi. Što je veće ukrupnjavanje stranaka one su sve dalje od ljudi. Ukrupnjavanjem se dođe do dve partije koje su slične i onda građani komentarišu: – Sjaši Kurta da uzjaše Murta. Rezultat svega toga je da građani još više preziru političare i sve im je više svejedno ko će doći na vlast“, kaže Nikolić.

Portret bez rama: Danko Đunić
U veslačkom klubu „Partizan”, kome je i danas privržen, zbog visine su ga prozvali Ajfel. Svojevremeno je savršeno upakovao finansijsku i ekonomsku moć, iako se nikada time nije javno hvalio. Kao direktor Ekonomskog instituta, u prostorijama tik pored Narodne skupštine, učestvovao je u projektima rađenim za vladu, koja se teškom mukom izvlačila iz komunističkog šinjela i komandne ekonomije. Uz to je 90-ih, kao pionir, počeo sa oditorskim poslovima i s Dilojt end tuš učestvuje u brojnim procenama društvenih i državnih firmi koje su spremane za privatizaciju. (Tada mu je ozbiljniju konkurencija predstavljao samo Ces-Mekon iz koga nam je došao sadašnji premijer.) Tu je i Eki-broker, koji je s vrednosnim hartijama mogao na berzu gde je jedan od prvih direktora bila Ajfelova druga supruga Pava Zečević, sestra drugog velikog partizanovca Žarka.
Mnogi premijeri Srbije, od Miloševićevih, do ovih demokratskih, hteli su ga uz sebe, nikako protiv. Uvek je tvrdio da je ekonomista, ne političar, ali je s proleća 1997. kratko ušao u politiku i postao potpredsednik savezne vlade pod vođstvom Radoja Kontića, istovremeno radeći i kao ministar za ekonomske odnose sa inostranstvom. Tada je privatizacija dobila šire pravo građanstva. Mnogi su očekivali „brže reformske zaveslaje” jer se Danko Đunić (rođen 1949) jasno zalagao za prilagođavanje našeg ekonomskog sistema evropskom. Ali, umesto toga, podneo je ostavku i tako se na vreme „odlepio” od Miloševića.
Posle 5. oktobra nastavio je da širi svoje poslove, a neki od najuticajnijih ministara postali su ljudi iz Ekonomskog instituta, Dilojta... Okrenut engleskom i američkom sistemu (gde su mu tri sina ostvarila uspešne sportske karijere) inicira osnivanje Kluba „Privrednik”. Sada je to sedište najuticajnijih i najmoćnijih ljudi Srbije. Neki veruju i da je taj lobi klub nekima pomogao da „preplivaju” od slobizma ka partokratiji.
Dugo je, kao i u Sportskom društvu Partizan, bio i predsednik kluba iz Šekspirove gde su članovi i Miroslav Mišković, Miodrag Babić, Milan Beko, Dragan Tomić, Željko Mitrović, Toplica Spasojević, Dragoljub Vukadinović, Nikola Pavičić, Andrej Jovanović i Bojan Milovanović, Miodrag Aleksić, Dragan Đurić, Veselin Jevrosimović, Branislav Grujić, Aleksandar Vlahović, Miodrag Kostić, Milija Babović... Nije poznato da li je iko ikada sabrao sve firme ovih ljudi i vrednost njihovog kapitala uporedio sa onim čime raspolaže država Srbija i šta je tu veće. Tu na pregovore dolazi i guverner, ambasadori moćnih zemalja, premijer Srbije, lideri stranaka, barem da kušaju kuhinju čuvenog Radeta iz Kluba književnika.
Đunić je vlasnik više firmi. Svojevremeno je u bici za TV frekvenciju bio vispreniji i od nemačkog RTL-a, koji je u lobiranje uložio znatna sredstva. Sada je u poslovnom problemu na Televiziji Avala, u kojoj poseduje 45,65 odsto vlasništva i gde je u Upravnom odboru, a gubici se gomilaju.

Srpske svetinje su Srbi na Kosovu pa tek onda spomenici
Politika „i Kosovo i Evropa“ nije izgubila smisao osim u glavama onih koji taj smisao vide isključivo u hektarima. Podsetiću da mi te hektare nismo kontrolisali još od 1999. godine, čak ni jedan dobar deo hektara unutar Srbije nismo kontrolisali do 2001. godine. Ako u fokus stavimo život, to su i dalje dva odvojena koloseka. Niko ne može da nas spreči da brinemo o ljudima koji žive na KiM. U mom sistemu vrednosti najvažniji su ljudi, bez njih teritorije gube svaki smisao, kaže u razgovoru za „Politiku“ Dragan Šutanovac, ministar odbrane i potpredsednik Demokratske stranke.
Jedno od rešenja o kojima se govori u poslednje vreme jeste i poseban status za sever Kosova, a u isto vreme se iz državnog vrha poručuje da nema priznanja nezavisnosti Kosova?
Moramo biti realni. Neverovatno je da su neki shvatili tek 2011. godine da je Srbija 1999. godine izgubila suverenitet na KiM. Ipak, oko jedne stvari se slažemo – to je da ne priznamo nezavisnost. Čak i oni koji pokušavaju da u „Preokretu“ prikažu svoju politiku ne kažu da treba priznati nezavisno Kosovo. Sve vreme pokušavamo da u žižu problema i rešenja postavimo ljude. Srpske svetinje pre svega su Srbi, pa onda naši kulturno-istorijski i verski spomenici. Ukoliko ne bude Srba, ti spomenici će iščeznuti kao što su neke civilizacije iščezle. Moramo, pre svega, da se pobrinemo da Srbi u enklavama imaju zagarantovanu bezbednost i budu uposleni. S druge strane, činjenica je da Priština na severu Kosova ne može da uspostavi režim, pa zbog toga i Evropa i svet traže rešenja kroz dijalog. Smatramo da sever mora da ima specifičnost u odnosu na Kosmet, jer tamo funkcioniše regija koja je nezavisna od Prištine.
Nije li to prećutno priznanje nezavisnosti Kosova?
Apsolutno ne. Svi koji danas bezuspešno ubeđuju građane da vlada i predsednik idu koracima ka nezavisnosti, upravo su oni koji su najviše učinili za nezavisnost 90-ih godina, bilo da su bili u vlasti ili je podržavali, deleći isti sistem vrednosti.
Vi tvrdite da je jedini razlog za zaoštravanje stava Zapada i odbijanje kandidature napad na pripadnike Kfora na administrativnim prelazima?
Srbija je dobila preporuku od Evropske komisije i ta činjenica znači da smo ispunili sve standarde. Nažalost, atmosfera u nemačkom društvu, kao i u političkoj eliti, nakon ranjavanja nemačkih vojnika i neodgovornih izjava političara u vezi s njihovim angažovanjem, dovela je do odlaganja odluke. Srbija, nažalost, ni 12 godina nakon Miloševića nije uspela da u potpunosti izgradi pozitivan imidž u svetu. Tradicionalno imamo najbolje mišljenje o sebi, dok drugi to mišljenje s nama ne dele. Moramo izgraditi pozitivnu sliku o nama, a dešavalo se upravo suprotno.
Barikade su podignute kada je misija Euleksa izašla iz okvira svog mandata. Da li je ikada bilo dileme u državnom vrhu da li je trebalo dopustiti rekonfiguraciju Unmika i izmeštanje kosovskog pitanja iz UN u EU?
Gde bi Srbija bila danas da to nije učinjeno i da li bismo uopšte razgovarali o evropskim integracijama? Srbija bi bila potpuno izolovana, bez ekonomske i svake druge perspektive koja omogućava bolji život. Očigledno da je nekima upravo to interes.
Hoćete da kažete da je Srbija morala da pristane na Euleks pod pritiskom?
Jedini pritisak na koji Srbija mora da pristane jeste pritisak interesa građana Srbije. Velika je zabluda i neistina da nas Evropa primorava na integracije, kao i da je u globalnim razmerama Srbija bilo kome važna. Moramo naći način da budemo važni važnima.
A kako da im postanemo važni i simpatični? 
Srbija svoje kapacitete još ne koristi u potpunosti. Često smo voljni da kažemo da delimo savremene vrednosne sisteme, kako je Titova Jugoslavija bila geopolitički važna, a zaboravljamo da kažemo da smo tada imali 1.500 vojnika na Sinaju. U svakom segmentu postoji deo u kome možemo da budemo važni, ali i za to treba hrabrost. Ako je ne pokažemo, nemamo šansu za uspeh.
Uslovi Srbiji na putu ka EU menjani su u hodu?
Ajde da zaboravimo EU i da se zapitamo da li je Srbija trebalo da završi saradnju s Haškim tribunalom zbog sebe ili zbog Haga i da li Srbija treba da reši problem Kosova tako što će na održiv način pomoći ljudima koji tamo žive ili kao i do sada slati veliki novac na Kosovo na kome su generacije i generacije mladih od 1999. godine nezaposleni naviknuti da ne rade. Ko god bude te probleme gurao pod tepih napraviće jednu veliku gomilu ispod tepiha koju generacije neće moći da preskoče. Mi smo od 1999. godine na Kosovo uputili više od pet milijardi evra, a značajan nam je kredit od 200 miliona evra, kao i donacije iz sveta od tri milijarde. Kad nas opozicione stranke pitaju gde je novac koji je stigao iz inostranstva, jednostavno je reći da je dvostruko veći iznos od donacija upućen na Kosovo. Da li je to održivo rešenje za budućnost koje garantuje napredak?
Šta Vi mislite?
Mislim da nije. Ne postoji nijedan čarobnjak koji će da vodi Srbiju tako što će se unapred odreći nekih 350 ili 500 miliona evra, a da pri tom s te pozicije gde to upućujete građani i dalje imaju samo kritike jer im je budućnost neizvesna.
Sva istraživanja javnog mnjenja govore da SNS ima prednost u odnosu na DS. Kako mislite da ih dostignete?
Istraživanja van izborne kampanje ne daju realnu sliku stvarnosti, jer se u njima uvek kritički opredeljujete prema onima koji su na vlasti. Jako je važno da svi budemo kristalno jasni u kampanji, da vidimo ko se kako pozicionirao. Javnost posebno zanima šta je to SNS. Da li je to Tomislav Nikolić, Velimir Ilić, Vulin, Karić, Marijan Rističević... podržani od nacionalista „1389“, „Obraza“ i slično? Da li je ta grupa ljudi dovoljno moralna da zastupa interese izbeglica, ako znamo da je od svih aktuelnih političara Nikolić najodgovorniji za dešavanja 90-ih godina? Ko su ljudi koji podržavaju tu koaliciju, a nalaze se na poternicama ili u zatvoru i koji je njihov interes?
Nisu li vaši koalicioni partneri „zaslužniji“ od Nikolića za izbeglice?
Naš koalicioni partner nije bio čak ni član vlade, dok je Nikolić bio potpredsednik.
Mislim na stranku, a ne na pojedinca?
On je imao dovoljno hrabrosti da se kritički osvrne na prošlost, da se čak izvini i da se distancira, za razliku od Nikolića koji danas krije da je vojvoda, a pretpostavljam da je orden kojim se hvali dobio na Romaniji od Šešelja, za razliku od ordena koji je dobio predsednik Tadić od predsednika Dodika. Ne vidim koja je to sistemska promena neoevropejaca. U parlamentu ne podržavaju nijedan evropski zakon, a uredno čekaju u redu po kiši i po snegu ne bi li bili primljeni u neku od ambasada EU i ubedili sagovornike kako su posvećeni evropskim integracijama.
Počele su spekulacije o tome koga bi DS mogao da predloži za premijersko mesto. Navodno, u igri su Ljajić, Đilas i Jeremić koji važe i za najpopularnije političare?
Ako bismo birali po popularnosti, ja bih glasao za Đokovića. Ali, za razliku od sporta, u politici najuspešniji nisu uvek i najpopularniji. Imamo dovoljno odličnih kandidata, koji su rezultatima rada pokazali da mogu da preuzmu odgovornost i za vođenje vlade, ali će naravno o tome odlučivati predsednik Tadić.
Da li Srbiji treba jak premijer, DS-u se zameralo na izboru Mirka Cvetkovića?
Cvetković je vodio Vladu u izuzetno teškom periodu i uz sve kritike imali smo stabilnost, za razliku od velikog broja zemalja u svetu. Na svakoj poziciji u Srbiji neophodan je lider koji će umeti da povuče, preuzme rizike i bude odgovoran za svoj rad.
Da li sebe vidite na premijerskom mestu, šta bi Vas preporučilo za tu poziciju?
U DS-u ne postoji praksa samokandidovanja. Činjenica je da ne postoji nijedan segment u Ministarstvu koji nije unapređen u mom mandatu, i to treba da odlikuje svakoga od nas. Iako su u Srbiji reforme po pravilu nepopularne ili neuspešne, mi smo sproveli uspešne i popularne reforme. Pored profesionalizacije Vojske, reforme penzionog i zdravstvenog fonda, formiranja Univerziteta odbrane..., uspeli smo da povećamo izvoz i uposlimo kapacitete naše odbrambene industrije. Sve to sa restriktivnim budžetom.
Da li ste razmišljali o predizbornim koalicijama? Hoće li LSV biti s vama, trenutno u Vojvodini imamo sukob između pokrajinskog odbora DS-a i LSV-a?
O koalicijama ćemo tek odlučivati. Otvoreni smo za razgovore sa strankama koje su posvećene istim ciljevima kao i DS, ali nemam razumevanja za koalicione partnere koji se po pravilu u poslednjoj godini mandata distanciraju od vlasti, iako učestvuju u istoj.
Da li razmišljate da sami izađete na izbore? 
Svakako da ćemo do raspisivanja izbora analizirati sve mogućnosti. Nema dileme da svi oni koji napadaju DS, a u isto vreme sede s nama u vladi, pokrajini ili gradu, jesu partneri koje treba da stavimo pod veliki znak pitanja.
Poslanički mandat je slobodan, a to znači i trgovina mandatima?
Ne očekujem da će doći do takve prakse, ali smatram da nije dobro što jedan deo poslanika ulazi u parlament zahvaljujući lideru liste, a onda dobije slobodu da glasa mimo te liste. Da bi se ravnomerno regionalno razvijala i decentralizovala, Srbija mora da razmišlja o većinskom izboru poslanika, direktno izabranih od građana, koji će biti slobodni da svoju volju izražavaju u parlamentu.
Šta mislite da li bi vladu mogli da formiraju SNS, DSS i SRS?
Meni to izgleda logično, ali ne očekujem da će u zbiru imati većinu u parlamentu. Njihove politike su iste, samo ih prezentuju na drugi način.
Postoji mogućnost da Kfor ima video-zapis s Jagnjenice
Da li ima ili nema snimka sukoba na Jagnjenici. Vi tvrdite da ga Vojska nema, a Aleksandar Dimitrijević, bivši načelnik vojne bezbednosti, tvrdi da ga bezbednosne službe imaju?
Dobili smo informaciju u pisanoj formi, bez video-zapisa.
Postoji mogućnost da ih Kfor poseduje, ali nama nisu prosleđeni. Sve informacije o dešavanjima od 25. jula do početka decembra ukazuju da istina nije ni crna ni bela. Informacije koje su se pojavljivale u javnosti nisu uvek bile istinite.

Povređeno 30 policajaca, privedeno 105 demonstranata
PRIŠTINA – Više od 30 policajaca i 50 demonstranata povređeno je danas tokom blokade graničnih prelaza sa Srbijom u organizaciji pokreta Samopredeljenje. 
Portparol Kosovske policije Baki Keljani rekao je da je u akciji, u kojoj je uhapšeno 105 osoba koje su u organizaciji Samoopredeljenja učestvovale u blokadi graničnih prelaza, povređeno više od 30 policajaca. 
Prema prištinskim medijima, lekarsku pomoć je zatražilo pedesetak demonstranata. 
Među uhapšenima bilo je i nekoliko poslanika Skupštine Kosova, članova tog pokreta, ali ne i lider pokreta Aljbin Kurti, kazao je Keljani. 
Keljani je izjavio večeras da je policija Kosova u sprečavanju blokade prelaza Merdare, na putu Podujevo-Kuršumlija, i Bela zemlja, između Gnjilana i Bujanovca, upotrebila srazmernu silu. 
Keljani je za prištinske medije rekao da je oko 18 časova policija intervenisala i u blizini prelaza Bela zemlja i oslobodila obe kolovozne trake prema prelazu. 
Kod prelaza Bela zemlja uhapšeno je oko 30 demonstranta, kazao je Keljani. 
Policija je tokom intervencije gađana kamenjem i drugim čvrstim predmetima i bila je prinuđena da odgovori na napade. 
Izveštači kosovskih televizija sa lica mesta izveštavaju da je na oba prelaza trenutno mirno. 
Uhapšen Aljbin Kurti
Lider pokreta Samoopredeljenje Aljbin Kurti uhapšen je danas kod Podujeva u akciji kosovske policije.
Sa njim su uhapšeni još neki aktivisti Samoopredeljenja.
Kosovska policija danas je u 14.30 kod Podujeva u blizini prelaza Merdare suzavcem i vodenim topom pokušala da rastera pristalice pokreta Samoopredeljenje koji su hteli da se probiju do prelaza Merdare, a tom prilikom bilo je i hapšenja.
Ivanović apelovao na Srbe da izbegavaju Merdare
Državni sekretar ministarstva za Kosovo i Metohiju Oliver Ivanović apelovao je na Srbe da prilikom za danas najavljenog protesta pokreta kosovskih Albanaca „Samoopredeljenje” na prelazima Merdare i Bela zemlja izbegavaju ta područja kako se ne bi izlagali opasnosti.
„Sugestija je da Srbi svakako budu malo dalje od tih prelaza, jer događa se, u napetim situacijama da se gnev i nezadovoljstvo usmeravaju uglavnom prema Srbima”, rekao je Ivanović.
On je, tokom jučerašnjeg gostovanja na Radio televizji Srbije apelovao na Srbe „i da se pričuvaju” tokom protesta „Samoopredeljenja”, čije su održavanje osudile i prištinske vlasti i međunarodna zajednica, što je on ocenio kao pozitivnu stvar.
Funkcioner Demokatske stranke Srbije Slobodan Samardžić je rekao da protest, sa aspekta bezbednosti po Srbe „nije ništa opasniji od proglašenja takozvane nezavisnosti 2008. godine”, ocenivši da je „manje opasan nego martovski pogrom Srba iz 2004. godini”.
Funkcioner Liberalno demokratske partije Bojan Đurić je upozorio i da se mora voditi računa kakve će biti reakcije u Beogradu, posle protesta „Samoopredeljenja” koje predvodi Albin Kurti.
Đurić je, u istoj emisiji podsetio na nerede i paljenje stranih ambasada u Beogradu tokom prethodne vlade kao i da na nasilje prema manjinskim grupama.
Pokret „Samoopredeljenje” najavio je da će danas blokirati administrativne prelaze ka centralnoj Srbiji Merdare i Bela zemlja, kako bi sprečio ulazak srpske robe i automobila sa srpskim registarskim tablicama na Kosovo i Metohiju.
Ivanović i Samardžić, komentrišući za vikend najavljeni referendum na severu Kosova na kome Srbi treba da se izjasne da li prihvataju kosovske institucije izneli su potpuno suprotne stavove.
Ivanović smatra da je referendum, čiji je ishod poznat jer 95 odsto učesnika će se izjasniti da ne priznaje kososvske institucije - nepotreban i da može da izazove podele između Srba severno i južno od reke Ibar.
Samardžić je rekao da je referendum legitiman i potrebean kao odgovor na poltiku Vlade Srbije, ali smatra da neće dovesti do dodatanih podela među Srbima u pokrajini.
Đurić smatra da je organizovanje referenduma posledica poltike Vlade Srbije dodavši da Vlada Srbije ima mehanizme da spreči referendum „raspuštanjem četiri opštine”.
Ivanović je odbacio mogućnost raspuštanja četiri opštine objasnivši da referendum nema pravnu već poltički težinu.
Kod graničnog prelaza Vrbnica blokirani autobusi
Policija Kosova je potvrdila da je danas u međuzoni na graničnom prelazu kod Vrbnice u blizini Prizrena zaustavila nekoliko autobusa i putnike koji su krenuli da podrže protest Samoopredeljenja u blokiranju prelaza Merdare i Bela zemlja.
Portparol Policije Kosova Baki Keljani je rekao da policija kontroliše dokumenta putnika i tehničku ispravnost vozila.
„Ima građana koji nemaju potrebnu dokumentaciju i autobusa koji nisu u ispravnom tehničkom stanju. To su procedure koje izazivaju kašnjenje”, kazao je Keljani.
U pripremama za održavanje protesta pripadnika pokreta Samoopredeljenje na prelazima Merdare i Bela zemlja najviši zvaničnici Samoopredelenja su posetili Tiranu a obratili su se i građanima tražeći i njihovu podršku.
Samo je Crveno crna koalicija iz Albanije najavila da će se njihovi aktivisti pridružiti protestima Samoopredelenja.
Najviši zvaničnici Albanije predsednik Bamir Topi, premijer Salji Beriša i ministar spoljnih poslova Edmond Hadžinasto su se izjasnili javno protiv održavanja današnjih protesta u organizaciji Samoopredelenja.

Svakog minuta mafija prekrši zakon
Filmska saga „Kum” i njen junak don Vito Korleone svojevremeno su široj populaciji dali mali nagoveštaj zbivanja u „okrutnom, ali fer” svetu podzemlja. Režiser Frensis Ford Kopola je mafiju prikazao tako da se gledaocu daje prostora za simpatije prema pojedinim njenim članovima, ali u stvarnosti ovaj sistem nije ni izbliza tako romantičan.
Prema najnovijem izveštaju „Kriminal je pritisak na poslovanje”, koji je objavila asocijacija malih i srednjih preduzeća „Konfeserčenti”, mafija je sa godišnjim obrtom od 140 milijardi evra najveći biznis u Italiji. U izveštaju se navodi da mafija u proseku svakog minuta počini neku nelegalnu delatnost, a negativne efekte direktno snose privrednici.
„Mala i srednja preduzeća su glavne žrtve reketa, zelenašenja i krađa od strane pripadnika organizovanog kriminala koji godišnje sakupe 140 milijardi evra, od tog 100 milijardi izvuku od kompanija”, kaže Marko Venturi predsednik organizacije „Konfeserčenti”.
Iznuđivanje i zastrašivanje su proverene metode za reketiranje vlasnika restorana, bioskopa, građevinskih firmi, a milioni evra koji se tako isisaju koriste nekim novim „kumovima” za održavanje sopstvenih biznisa.
Venturi navodi da najviše mesto na listi meta zauzima Rim koji je atraktivan za sve mafijaške familije, bilo da deluju iz Napulja i Sicilije bilo nekog drugog dela Italije. Samo u toku prošle godine otkriveno je da je nekoliko restorana u elitnom delu Rima služilo mafijaškim klanovima za pranje nelegalno stečenog novca.
Izveštaj iznosi podatke da mreža koju je mafija rasprostrla po Italiji ne služi samo za reketiranje već je i najveći zajmodavac u zemlji. Zelenaši odobravaju kredite ekonomski posrnulim pojedincima i firmama koji ne ispunjavaju uslove da ih dobiju od banaka, a završni scenario je u svim slučajevima manje-više isti – građani nikada nisu na dobitku.
„Prema našim procenama, zelenašenje je dovelo do zatvaranja 1.800 malih preduzeća i gubitka hiljada radnih mesta. Trgovci su najizloženiji ovom fenomenu, a oko 200.000 su žrtve zelenašenja”, poručuje Marko Venturi i ukazuje na neverovatan podatak da mafija ima veće novčane rezerve od bilo koje banke u Italiji.
Krizna i smutna vremena naročito pogoduju razvoju zelenašenja, a mafija mu se poslednje tri godine okreće mnogo više nego ranije omiljenim „poslovima” poput trgovine drogom, prostitucije, šverca...
„Uobičajeni oblici pozajmljivanja relativno malih suma novca od lokalnog zelenaša sve više uzmiču pred organizovanim sistemom i palicom stručnih profesionalaca. Ovo je iznuda pod maskom dobrih mera. Zahvaljujući profesionalcima koji su uključeni, savršeno dobro poznaju finansijsku situaciju svake potencijalne žrtve”, ističe se u izveštaju.
A podatak da godišnji obrt mafije iznosi više od sedam odsto bruto domaćeg proizvoda Italije nešto je što verovatno ni don Vito Korleone ne bi očekivao.
D. Vukotić

Tračevi iz Bele kuće
Od našeg stalnog dopisnika
Vašington – U javnosti oni su srećan par koji, iako je već prilično zašao u drugu polovinu života, zrači energijom i mladošću. Kakvi su međutim kada su sami, kada posle državnih obaveza počnu da se bave ličnim problemima, ako je u kući gde žive to uopšte moguće?
Pitanje nije samo voajeristička radoznalost, već od suštinskog značaja, jer Barak i Mišel Obama nisu u braku samo jedno s drugim (od 1992), već (od kraja 2008) i sa celom Amerikom. Odnosi vladajućeg para, znamo to iz sopstvene istorije, mogu da utiču i na život cele nacije. Da li se i prvi supružnici Amerike uklapaju u čuveni početak Tolstojeve „Ane Karenjine”, gde se kaže da svi srećni brakovi liče jedan na drugi, dok je svaki nesrećan, nesrećan na svoj način.
Spolja gledano, brak Obaminih je – interesantan. To je pre svega priča o dvoje (na Harvardu) obrazovanih ljudi koji su probili društvene barijere, ali i o neverovatno brzom političkom usponu njegove muške polovine, koji ne bi bio moguć bez podrške one lepše.
Zbog toga se poslednjih dana ovde dosta priča o knjizi kratkog naslova „Obame”, u kojoj, na priličnom broju strana (368), novinarka „Njujork tajmsa” Džodi Kantor nastoji da udovolji znatiželji javnosti i otkrije šta se zbiva u istočnom krilu Bele kuće, gde je privatna rezidencija predsednika, i koliko to utiče na ono što radi u zapadnom, gde je Ovalni kabinet – i gde se stvara istorija.
Autorka je u septembru 2009. za nedeljnik „Tajm” vodila dugi intervju sa predsednikom i prvom damom, a pre toga, u kampanji, napisala nekoliko zapaženih priča o njihovom zajedničkom životu. Nije dobila priliku da sa njima sretne i pripremajući ovu knjigu, pa se tako oslonila na ono što je uspela da izvuče razgovarajući sa oko 300 sadašnjih i bivših saradnika Bele kuće. Neki su govorili anonimno, neki pod svojim imenom. Pretpostavlja se da su sadašnji bili diskretniji, a bivši otvoreniji, anonimci iskreniji, a imenovani oprezniji.
Da li to znači da je knjiga samo zbirka tračeva o Obamama? Tu dilemu efektno razrešava Dejvid Remnik u svom prikazu u magazinu „Njujorker” (čiji je glavni urednik): „Ovakve knjige na ozbiljnija pitanja kao što su istorija, kontekst i ideje gledaju kao deca na tanjir povrća. Cilj im je da serviraju veliku porciju sladoleda.”
Po nekim drugim ocenama, autorka je poslužila prilično sladoleda u nastojanjima da zaviri iza tanke zavese koja u najpoznatijoj rezidenciji sveta – koja je istovremeno i spomenik i muzej i predsednička kancelarija, vojna baza i teroristička meta – javno odvaja od privatnog. Iznosi i pikantne detalje koji garantuju da će publicistička poslastica biti pojedena do kraja, ali i političke činjenice koje osvetljavaju preokupacije i dileme prvog crnog predsednika Amerike, koji je imao sreću da ostvari istorijsku pobedu, ali i nesreću da to postigne u najtežim mogućim okolnostima: usred najveće posleratne ekonomske krize i kada je konzervativna opozicija republikanaca radikalnija nego ikad.
Glavni utisak je da je Kantorova dobro istražila temu koju izlaže u najboljem maniru novinarske publicistike: informativno i zanimljivo, sa puno činjenica, svedočenja i, kad god to zatreba da se održi pažnja, dramskih obrta. Ima i pikanterija poput one da je godinu dana pre početka kampanje Mišel Obama svoje cipele (broj 44) kupovala na čikaškim rasprodajama (navodi se i ime prodavnice), da je prvobitno planirala da se, mimo tradicije, u Vašington iz Čikaga preseli tek posle pola godine, da na putovanja u inostranstvo vodi šminkera, da na internetu kupuje kreditnom karticom na kojoj je neko drugo ime…
Na uvidu je i početna dezorijentisanost posle „katapultiranja” iz Čikaga u Belu kuću i mukotrpnog navikavanja na protokol u novom, zatvorenom svetu, na činjenicu da ne može ni psa da prošeta, a da ne bude fotografisana. Iznose se i dileme da li, kad mora da se slika, pozira u ekskluzivnim modnim haljinama, a da to ne ostavi utisak „našla se Mila u čem nije bila”… I svesti da mnogi zlurado očekuju, da kao prva Afroamerikanka u ulozi prve dame napravi neku katastrofalnu grešku.
On čemu je međutim posle izlaska knjige posvećena najveća pažnja, jesu odnosi predsednikove supruge sa njegovim najbližim saradnicima. Oni koji su očekivali da će dobiti potvrdu kako se ona meša u suprugov posao, na način kako su to, na primer, radile Hilari Klinton ili Nensi Regan, ostali su u tom pogledu razočarani. Mišel Obama je svesna da nije ona ta koja je dobila izbore i da je samo „privezak”, nešto što ide uz predsednika. To međutim ne znači da nije bilo napetosti, pa i incidenata između nje i suprugovih savetnika.
Kao najdramatičniji incident, Džodi Kantor navodi onaj iz septembra 2010, kada je Robert Gibs, Obamin sekretar za štampu, dan počeo sa vešću o tome da se u knjizi koja je upravo objavljena u Francuskoj, iznosi kako je Mišel Obama rekla Karli Bruni, supruzi francuskog predsednika, kako „ne može da podnese” život u Beloj kući koju opisuje kao „pakao”.
Gibs je, svestan koliku bi to političku štetu napravilo ako ne bude opovrgnuto, odmah stupio u vezu sa kolegama iz Jelisejske palate i zatražio demanti. Izdejstvovao ga je posle mnogo muka, ali umesto zahvalnosti, sledećeg jutra, na prvom sastanku u pola osam, savetnica Valeri Džaret (inače stara porodična prijateljica Obaminih), smrknuto mu je rekla kako je prva dama u stvari nezadovoljna načinom na koji je ovaj problem rešen.
Gibs je eksplodirao. Uz psovku, zagrmeo je da se ubio od napora da spreči skandal. Da li je „prva dama” objasnila čime je nezadovoljna?
Posle razmene teških reči, ispalo je da Mišel Obama nije zadovoljna brzinom kojom je problem rešen. Kad je Džaretova opomenula Gibsa da zbog toga ne psuje (psovke, veoma eksplicitne, navedene su bez cenzure) on je – opsovao i prvu damu.
Uz ovu pikanteriju, navodi se i druga: da je prvi Obamin šef kabineta Ram Emanuel izbegavao kontakte sa Mišel Obamom, da joj svi zameraju da se nedovoljno posvećuje svojim obavezama i slično.
Čini se da knjiga ipak pruža i malo konteksta, iznoseći Obamine često nerealne procene šta može da postigne i nervozu prve dame zbog toga. Opisane su i njegove (i njene) ambicije da promene način kako funkcioniše Vašington i sudari sa realnostima, proces u kojem par, posle karijere u kojoj je kritikovao establišment, sam postaje deo tog establišmenta.
Mišel je, na kraju, portretisana kao najveći saveznik supruga spolja, a najžešći kritičar iznutra. A u pozadini svega je činjenica da većina glasača demokrata voli da ih vidi zajedno – i da Obamin reizbor idućeg novembra sve više zavisi od privlačnih slika i šarmantnih priča o njemu i porodici.

Grčka još bliža bankrotu
Od našeg dopisnika
Atina – Grčka je za korak bliže bankrotu!Prekinuti su, inače teški, pregovori sa privatnim bankarima o uslovima otpisa polovine duga ove zemlje, zbogvisine kamatnih stopa.Ukoliko se ne pronađe kompromis i ne omekšaju pozicije,ukoliko pregovori definitivno propadnu, Grčka neće moći da izbegne bankrot.
Sa ovakvim procenama osvanula su danas sve grčke novine, a nacija je zatečena jer su zvanične informacije koje su servirane javnosti ukazivale na pozitivan tok pregovora, nikako ne i na mogućnost njihovog prekida.Ministar finansija Venizelos, koji zajedno sa premijerom Papadimasom na pregovorima predstavlja grčku stranu, je“preformulisao istinu” i izjavio da su pregovori na dobrom putu i da će biti nastavljeni iduće srede.
Međutim,saopštenje predstavnika Međunarodnog finansijskog instituta (IIF) koji pregovaraju u ime privatnih zajmodavaca da su pregovori prekinuti, da je dato samo vreme za razmišljanje, izazvalo je šok u ovdašnjoj javnosti.Razgovori su prekinuti jer,kako je rečeno,„nisu doveli do zajedničkog konstruktivnog stava svih učesnika, i da je u narednom periodu najbolje razmisliti o preimućstvima realnog i dobrovoljnog pristupa konačnom rešenju problema”.
Izjava je data odmah u po završetku susreta predstavnika IIF Čarlsa Dalare i Žana Lamera, savetnika francuske BNP Paribas banke koji predstavljaju privatne zajmodavce, i premijera Papadimosa i ministra finansija Venizelosa sa grčke strane.
Ovdašnji mediji ne kriju zabrinutost za sudbinu zemlje kojoj bez evropskih kredita i otpisa duga, teško da ima spasa od bankrota, i podsećaju da bi upravo dobrovoljni otpis duga bio veliki korak ka mogućnosti da se izbegne najgori scenario.
Podsetimo, u okviru predloženog plana evropskog paketa pomoći od 130 milijardi evra, predviđeno je i da banke otpišu 50 odsto potraživanja na ime grčkih obveznica u svom vlasništvu čime bi se preveliki dug Grčke od 350 milijardi evra smanjio za oko 100 milijardi.
Pregovori su se od početka odvijali traljavo, ali je tek sada kada su prekinuti i dovedeni u pitanje, izbilo na videlo da je osnovni nesporazum oko kamatnih stopa na obveznice koje bi Grčka ponudila zajmodavcima u zamenu za dužničke hartije koje uskoro dospevaju na naplatu.Osnovno cenjkanje je oko procenta:predstavnici privatnog sektora traže da prinos na nove obveznice bude pet odsto dok je grčka strana spremna na četiri posto.MMF bi, navodno, pristao na 3 do 4 procenta, a Nemci na 2 do 3.
Premijer Papadimos u trenutnoj situaciji nade polaže i u razgovore sa šefom nemačke diplomatije Gvidom Vesterveleom koji je stigao u Atinu.Takođe,sa strepnjom ali i nadom se u utorak očekuje dolazak eksperata „trojke” koji računaju da je u međuvremenu, Grčka sprovela nove reforme i mere štednje.Međutim,razgovor sa sindikatima oko smanjenja plata i ukidanja bonusa u privatnom sektoru, na čemu insistira „trojka”, nije još okončan, a premijer se nada da će rešenje biti nađeno.
Nevolja je jedino u tome što je suviše veliki deo suštinskih problema otvoren i bez rešenja, a vremena i strpljenja EU za Grčku– sve manje.
Jasmina Pavlović-Stamenić

Evrozona sve dublje u kreditnom bezdanu
Američka kreditna agencija „Standard end Purs“ je u petak 13. januara snizila rejting Francuske i još osam članica evrozone, nezadovoljna tekućom akcijom Brisela da razreši trogodišnju dužničku krizu monetarne unije EU, koja već uveliko ugrožava današnji globalni finansijski poredak.
Uoči ključne prodaje nove emisije obveznica Evropskog fonda za finansijsku stabilnost (EFSF) u ponedeljak 16. januara, „Standard end Purs“ je na „crni petak“ delimično ispunio svoju pretnju o masovnom obaranju rejtinga nesložne „evrofamilije“, koju je inače najavio 5. decembra prošle godine.
„Evropski zvaničnici pogrešno veruju da je dužnička kriza izazvana nedomaćinskim ponašanjem periferije, oni nisu u pravu kada opsesivno insistiraju na stezanju kaiša bez pomena podsticaja privrednog rasta. U pitanju je sistemska kriza te zajednice u celini koja se neće razrešiti bez radikalnih reformi”, smatra „Standard end Purs”.
Najmoćnija evropska ekonomija – Nemačka inače je jedina evrozemlja koja je 13. januara po „Standard end Pursu” zadržala idealni rejting. Nemačka se na svetskim berzama odlično kotira:ne samo što je njen rejting i dalje AAA, nego je američka agencija najavila da je to jedina zemlja EU čiji rejting nećebiti menjan ni u 2013!
Koliko će se odnosi unutar briselske familije pri rešavanju dužničke krize menjati nakon najnovijeg poteza „Standarda end Pursa”, ostaje tek da se vidi.
U međuvremenu, u godini kada članice evrozone treba da namire preko 600 milijardi evra pristižućih dužničkih obaveza, dalji tok rešavanja ove krize tek sada postaje neizvestan. 
Naime, „Standard end Purs” nije samo oborio rejting Francuske, Austrije, Malte, Slovačke i Slovenije za jedan stepen, a Kipra, Italije, Španije i Portugalije za dva stepena na skali međunarodnog kreditnog statusa do kog veoma drže ozbiljni međunarodni investitori.
Američka kreditna agencija je odlukom o ovom obaranju dovela u pitanje dalji rejting EFSF jer je dve od šest država garanata uloga u EU Spasilački fond (Francusku i Austriju) lišila njihovog neophodnog AAA statusa. Prvo obaranje kreditnog rejtinga Francuske od 1975. godine, iako je već izazvalo buru na političkoj sceni druge evropske ekonomije, ipak nije neočekivano.
„Standard end Purs” je prošlog leta, kada je oborio rejting SAD, upozorio da je od svih razvijenih zemalja Francuska najviše podrivena tekućom krizom na evroperiferiji, ali i kreditnom ekspozicijom prema Mađarskoj. Snižavanje francuskog rejtinga je težak predizborni udarac za predsednika Nikolu Sarkozija, ali tamošnja opozicija već traži istragu o poreklu 1700 milijardi evra spoljnog duga, budžetskog deficita od 6,6 odsto, razlozima rekordne nezaposlenosti od preko devet odsto…
Obaranje rejtinga devet evrodržava nije istorijski rez: evropska dužnička kriza je istorijskih razmera, ocenjuje agencija Blumberg.
Inače, istog dana kada je „Standard end Purs” odlučio da listom snizi rejting većine članica evrozone, u Atini su prekinuti pregovori između grčke vlade i njenih međunarodnih finansijskih poverilaca, bez izgleda da se uskoro nastave.
MMF, EU i Evropska centralna banka insistiraju da će Atini odobriti sledeću tranšu finansijske pomoći (spoljni dug od oko 390 milijardi evra) samo ukoliko „kolevka evropske dužničke drame“ Grčka i njeni poverioci prvo postignu (lane nametnut) dogovor o visini „dobrovoljnih gubitaka“ finansijera.
Bez tog dogovora, Atina već 20. marta neće imati odakle da namiri 14,4 milijarde evra pristižućih dužničkih obaveza: opšte je uverenje berzi da bi zjapeći prolećni bankrot Grčke izazvao neslućene posledice po globalno finansijsko tržište.
Privatni finansijeri (među njima i vodeće evropske banke) uložili su oko 250 milijardi evra u grčke hartije od vrednosti. Evropska centralna banka plasirala je u poslednjih godinu dana preko 50 milijardi evra u spasavanje grčkog finansijskog tržišta.
„Raspad evrozone je neizbežan: jaz između evropskog severa i juga postaje nepremostiv. Novu monetarnu uniju može da sačinjava samo mala grupa severnijih država. Na pomolu je neurozona“, procenjuje Fric Bolkenštajn, bivši komesar EU.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

U bombaškom napadu u Iraku više od 50 mrtvih
BAGDAD – Više od 50 šiitskih hodočasnika je poginulo danas u eksploziji automobila bombe u gradu Basra na severu Iraka, u poslednjoj seriji napada tokom šiitskih praznika i nekoliko nedelja nakon povlačenja američkih snaga iz te zemlje.
Prema prethodnom bilansu, predstavnici bolnice u Basri su naveli da su primili 20 tela i 70 povređenjih osoba posle eksplozije koja se dogodila nadomak džamije kod grada Zubair, rekao je lekar Rijad Abdul-Amir, načelnik bolnice u Basri. On je sada potvrdio da je poginulo 50 i povređeno više od 100 ljudi.
Policija je potvrdila broj žrtava u napadu ali nije navela druge detalje.
Portparol guvernera Basre Ajad al-Emarah izjavio je da se ne zna da li je u pitanju samoubilački napad ili napad aktiviranjem bombe na daljinu.
Eksplozija se dogodila pošto šiiti obeležavaju komemoraciju imama Huseina, glavne šiitske figure, koji je preminuo pre 40 dana.
Napad se dogodio usred etničke i političke krize u zemlji između šiita i sunita, što je paralisalo rad vlade. Sunitska manjina vodila je vladu pod režimom Sadama Huseina, ali posle njegovog svrgavanja, šiiti su zauzeli glavna ministarska mesta.
Irak na ivici građanskog rata 
Irak se suočio s dubokim sektaškim podelama i novim krvoprolićem, što potvrđuje današnje ubistvo više od 30 šiitskih hodočasnika u Basri, na jugu zemlje.
Gotovo svakodnevno podmetanje bombi i rivalstvo između dve verske frakcije - većinskih šiita i manjinskih sunita - počelo je u čim su se povukli Amerikanci, što bi moglo da dovede do još dubljih podela i građanskog rata.
Od 22. decembra u nekoliko napada širom zemlje poginulo je više od 280 ljudi, što se, u tako kratkom roku, ne pamti godinama.
U osnovi sadašnjih obračuna su duboke podele između verskih frakcija, pre svega, većinskih šiita i manjinskih sunita.
Premijer Nuri al Maliki optužio je potpredsednika Tareka al Hašemija, sunita, da stoji iza „ubistava nekoliko visokih vladinih i bezbedonosnih zvaničnika”. On je zbog toga izdao potrenicu za njegovo hapšenje.
Potpredsednik države Hašemi je to demantovao i izbegao je hapšenje tako što je pobegao na sever zemlje, gde je zasad našao utočište među tamošnjim Kurdima.
To je zaoštrilo odnose između dve glavne verske frakcije, čiji nesporozumi vuku korene još od vremena vladavine Sadama Husena. Manjinski suniti optužuju premijera Al Malikija da se već ponaša kao diktator.
Lider četiri miliona iračkih Kurda Masud Barzani, koji su se na severu zemlje izborili za autonomiju, inicirao je održavanje nacionalne konferencije na kojoj bi se rešili otvoreni problemi u zemlji.
Barzani se zalaže za „dobrovoljnu uniju Arapa i Kurda i za federalni sistem u Iraku”, prenose agencije njegovu izjavu.
„Sektaške regionalne tenzije bile bi samoubistvo za ceo region”, upozoravaju u Ankari koja s velikom zabrinutošću prati i najnoviji razvoj koji bi mogao da dovede do novih potresa na Bliskom istoku.
U nemirnom regionu ukrštaju se mnogi spoljni interesi. Teheran u Iraku podržava većinske šiite, dok suniti imaju bliske odnose sa Saudijskom Arabijom.
U Ankari se strahuje za sudbinu Turkmena, naroda bliskog Turcima, koji bi mogli da budu žrtve sektaških obračuna.
Bela kuća je u stalnim kontaktima sa vladom u Iraku, kako bi se izbeglo dalje zaoštravanje.

Rogozin: Pritisak na Siriju vodi u katastrofu
Odlazeći ruski ambasador u NATO Dmitrij Rogozin upozorio je Zapad da bi pritisak na Siriju i mešanje u poslove vlade te zemlje neminovno dovelo do katastrofe.
„Verujem da će bilo koji uticaj i pritisak na zemlje kao što je Sirija neminovno voditi ka katastrofi. Ne treba se mešati u poslove sirijske vlade, to je veoma opasno”, rekao je Rogozin u Briselu.
On je kazao da je Zapad suočen sa dilemom „da li je bolji stari tiranin kome ste prodavali oružje i partner u različitim kampanjama ili Al kaida”, i upozorio da uspostvljanje šerijatskih zakona nije dobro za Evropu.
„Zato sam verovao i još verujem da će se 'arapsko proleće' završiti vrućim arapskim letom, a to vam se neće dopasti”, kazao je Rogozin, preneli su juče ruski mediji.
Rusija je jesenas, zajedno s Kinom, stavila veto na evropski predlog rezolucije o Siriji u UN i pozvala na uzdržanost, a prošlog meseca Moskva je predložila rezoluciju u kojoj se osuđuje nasilje vlasti i opozicije.
Ban kritikovao Asada da nije ispunio obećanje
Generalni sekretar UN Ban Ki-mun izjavio je da sirijski predsednik Bašar el-Asad nije do sada održao obećanje da će prekinuti upotrebu sile protiv mirnih demonstranata.
Pozivajući Asada da prekine krvoproliće u kojem je, prema procenama UN poginulo više od 5.000 ljudi, Ban je u intervjuu za libanski dnevnik na arapskom „Al nahar” uoči dolaska u Liban rekao da „represije u Siriji treba okončati i otvoriti put za realan dijalog i demokratske reforme”, preneo je sinoć Itar-Tas.
„Asad mi je obećao da će prekinuti da upotrebljava silu na mirnim demonstracijama, ali do sada nije održao svoju reč”, rekao je Ban.
Čelnik Svetske organizacije, koji je započeo svoju prvu regionalnu turneju posle preuzimanja drugog mandata, kazao je da Asad kao lider Sirije „nosi svu odgovornost za zaštitu života svojih građana i prava čoveka u toj zemlji”.
Prema Banovim rečima, sirijske vlasti treba da odgovore na „legalne težnje sirijskog naroda” i izrazio nadu da će Savet bezbednosti UN na najozbiljniji mogući način pristupiti događajima u Siriji i izraditi zajedničku poziciju.
„Važno je da međunarodna zajednica govori jednoglasno o krizi u Siriji”, rekao je generalni sekretar UN.
Agencija Frans pres izvestila je da je jedna od tema razgovora Bana sa libanskim premijerom Nadžibom Mikatijem bilo i pitanje zajedničke granice Libana i Sirije duge 330 kilometara koja zvanično još nije povučena.
Premijerov kabinet je saopštio da je „prioritet libanske vlade da održi stabilnost u Libanu i izbegne uticaje” sirijske krize, navodi francuska agencija.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.


  </body>
 </text>
</TEI>