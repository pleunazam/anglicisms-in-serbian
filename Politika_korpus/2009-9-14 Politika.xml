<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
EU želi novi zamah za Balkan
BRISEL – Srbija je dobrodošla u nameri da zatraži status kandidata za članstvo u Evropskoj uniji, s tim da prethodno ispuni bitne „tehničke uslove” i da se sačeka i na važnu odluku o ukidanju viza EU nekim državama Zapadnog Balkana.
To je na zasedanju šefova diplomatija EU u Briselu, agenciji Beta rekla švedska ministarka za Evropu Sesilija Malmstrem.
Švedska ministarka je naglasila da je deblokada pregovora Hrvatske i EU o članstvu veoma povoljan obrt u jačanju procesa uključivanja Zapadnog Balkana u EU.
Sesilija Malmstrem je potvrdila da Švedska kao predsedavajuća Evropske unije želi novi zamah u pridruživanju Zapadnog Balkana i da se u tom sklopu gleda i na snažnije pridruživanje Srbije EU.
Dodala je, međutim, da sama kandidatura za članstvo mora naići na visok stepen saglasnosti i kod zemalja članica EU.
Šef švedske diplomatije Karl Bilt izjavio je da je za uspeh moguće molbe Beograda za status kandidata za članstvo bitno da se primenjuje prelazni sporazum EU-Srbija.
(/Slika2)Primetio je da svi potencijalni kandidati za članstvo zahtev treba da podnesu tek posle konsultacija sa svim zemljama članicama EU i Evropskom komisijom.
Evropski diplomatski izvori su Beti preneli ocene da zasad Holandija i dalje smatra da sporazum EU sa Srbijom može stupiti na snagu tek kad se odbegli optuženi Ratko Mladić nađe u Hagu.
Procenili su da je moguće, i kad je Hag u pitanju, da se rešenje nađe u formuli na koju je ukazao Bilt - a to je da Mladić bude uhapšen ili da Srbija pruži ubedljive dokaze da čini sve što joj je u moći da ga uhapsi i s tim da to još izričitije ponovo potvrdi tužilaštvo Haškog suda.
Diplomatski izvori u Briselu su podsetili i da u slučaju dosadašnjih kandidatura za članstvo, zemlje podnosioci molbi nisu imale podršku baš svih, ali jesu računale na snažnu potporu većeg broja članica Unije i Evropske komisije.
Izvori zasedanja su stavili do znanja da bi sutra pre podne ministri inostranih poslova EU trebalo da razmene mišljenja o situaciji u Bosni i Hercegovini i naporima da se prevaziđe zastoj u reformama i preustrojstvu ustanova u toj zemlji.

Jeremić protiv jednostranih postupaka
RABAT – Maroko smatra da entiteti ne postaju države jednostranom deklaracijom o proglašenju nezavisnosti, već kroz Ujedinjene nacije (UN) ili kao ishod pregovora svih zainteresovanih strana, izjavio je u Rabatu marokanski ministar inostranih poslova Tajeb Fasi-Fihri posle razgovora sa ministrom spoljnih poslova Srbije Vukom Jeremićem.
Ne samo da je to jedini legalni put za stvaranje novih država, u skladu sa međunarodnim pravom, već je to i jedini pravi put da se izbegnu komplikacije u regionu, naglasio je marokanski ministar na zajedničkoj konferenciji za novinare.
Jeremić je izrazio zahvalnost Maroku na takvom stavu i poštovanju teritorijalnog integriteta i suvereniteta Srbije.
On je istakao da između dve zemlje nema otvorenih pitanja i da Srbija i Maroko imaju identične stavove o svetskim temama, posebno kada je reč o poštovanju međunarodnog prava.
Dvojica ministara su ukazali na potrebu i mogućnost unapređenja bilateralnih odnosa, pri čemu je Jeremić izrazio zadovoljstvo što je prvi ministar spoljnih poslova Srbije u poseti Maroku.
On je rekao da postoji mogućnost jačanja saradnje na mnogim poljima, pominjući ekonomiju, kulturu, sport i bezbednost.
Tajeb Fasi-Fihri je istakao da bilateralne odnose dve zemlje odlikuju razumevanje i solidarnost i da na taj način one zajedno rade i kroz sistem UN.
On je izrazio nadu u uspešnu obnovu bilateralnih odnosa kakvi su bili u prošlosti, i podsetio da su šezdesetih godina mnogi Marokanci boravili u Beogradu.

Laušević pušten uz kauciju
BEOGRAD – Glumac Žarko Laušević pušten je na slobodu uz kauciju iz pritvora u Njujorku, izjavio je večeras Tanjugu njegov advokat u Srbiji Slobodan Pajović.
Pajović je dodao da je sledeće ročište pred tim sudom zakazano za 8. februar iduće godine, ali nije želeo da iznosi detalje o čemu će američki sud tada raspravljati.
Shodno odluci suda u Njujorku, Laušević neće biti deportovan u Srbiju, već će odluku u vezi sa njegovim boravkom u Sjedinjenim Američkim Državama i eventualnom državljanstvu te zemlje sačekati na slobodi.
Laušević je uz kauciju pušten iz emigracionog pritvora u Njujorku u kom je boravio od 2. jula kada je uhapšen jer nije imao boravišne papire.
Laušević je i u Srbiji „slobodan čovek” do okončanja njegovog slučaja pred Vrhovnim sudom Srbije, pošto je povučena poternica koja je 2002. godine za njim bila raspisana radi izvršenja kazne od 13 godina zatvora.
Vrhovni sud treba da odluči o zahtevu za zaštitu zakonitosti koji je podneo republički tužilac Slobodan Radovanović povodom presude Vrhovnog suda Crne Gore, kojom je Lauseviću povećana kazna sa četiri na 13 godina zatvora, kao i o zahtevu Lauševićevog advokata Pajovića za vanredno ublažavanje kazne.
Laušević je posle više izrečenih presuda koje su ukidane pred Vrhovnim sudom Crne Gore 2001. godine pravosnažno osuđen na maksimalnu kaznu zatvora od 13 godina zbog prekoračenja nužne odbrane u obračunu u kom su ubijena dva mladića.
U pritvoru je do izricanja prvostepene presude proveo četiri i po godine, pa mu je, prema važećoj presudi ostalo da odsluži još osam i po godina.
Laušević je, u noći između 30. i 31. jula 1993, u podgoričkom kafiću „Epl”, ubio Dragora Pejovića (20) i Radovana Vučinića (19) i ranio Andriju Kažića. U obračunu je njegov brat Branimir ispalio jedan metak koji nikoga nije pogodio.

Izbor najbolje šljivovice svih vremena
BEOGRAD – Poljoprivredni fakultet u Zemunu saopštio je danas da će organizovati izbor za najbolju srpsku šljivovicu svih vremena, a rok za dostavljanje rakija je 10. decembar ove godine.
Pravo učešća na izboru imaju sve šljivovice proizvedene na tlu Srbije u periodu od 1900. do 2008. godine, a od 20 do 30 najbolje ocenjenih šljivovica moći će da učestvuje u jedinstvenoj aukcijskoj prodaji najboljih srpskih šljivovica.
Motivi za ovakvu jedinstvenu manifestaciju, koja se po prvi put održava na našim prostorima, jesu ugled, reputacija i prestiž Srbije, srpske šljivovice i srpskog domaćina u svetu, kao i potvrda da je srpska šljivovica najbolje i tehnološki najsavršenije jako alkoholno piće na svetu.
Taj izbor je, takođe, uvod i u drugu manifestaciju - aukcijsku prodaju najboljih srpskih šljivovica svih vremena koja se planira za kraj 2010. godine.
Idejni tvorac te manifestacije i predsednik osmočlane ekspertske komisije za izbor najbolje srpske šljivovice jeste naš eminentni stručnjak iz ove oblasti, prvi i jedini doktor nauka za jaka alkoholna pića i ekspert za senzorno ocenjivanje kvaliteta šljivovice, prof dr Ninoslav Nikićević.
Zainteresovani trebaju da do navedenog roka dostave tri flaše zapremine jednog litra ili 0,7 litara. Potrebni podaci za šljivovice koje učestvuju u izboru su ime i prezime vlasnika (proizvođača), mesto proizvodnje, godina proizvodnje, sorta šljive i vrsta suda u kojem je rakija sazrevala ili odležavala.
Ocenjivanje senzornog kvaliteta srpskih šljivovica koje zvanično učestvuju u izboru obaviće se na Poljoprivrednom fakultetu sredinom decembra ove godine, a pobednik će biti proglašen 16. januara 2010. godine.

Štrajkuje glađu jer ga žena ostavila
JAGODINA – Aleksandar Jevtić iz Jagodine počeo je danas štrajk glađu ispred Centra za socijalni rad u Jagodini, zahtevajući da mu se omogući da vidi suprugu koja ga je ostavila i odnela sa sobom dete.
Jevtić je rekao da se sa suprugom Nađom (18) nije svađao, i da je ona prebolela cerebralnu paralizu, a za njen odlazak okrivljuje njene roditelje.
„Štrajkaću dok god mi Centar ne omogući da se suočim sa ženom nasamo, da vidim dete, da mi ona kaže zbog čega je otišla”, rekao je on.
Direktorka Centra za socijalni rad u Jagodini Biserka Jakovljević izjavila je Tanjugu da je Jevtić odvezen službenim automobilom Centra iz Jagodine u Centra za socijalni rad u Petrovcu na Mlavi, odakle je njegova supruga.
„Naši socijalni radnici su pokušali telefonom da stupe u kontakt sa Jevtićevom suprugom, ali nisu uspeli i mi očekujemo da će naše kolege iz Petrovca na Mlavi uspeti u toku dana da ih sastave”, rekla je Jakovljevićeva.
Jevtići su u Jagodini postali poznati nakon što su se venčali u televizijskoj seriji „48 sati-svadba”.

Monasi otvaraju Bitef
Ovogodišnji 43. Bitef počinje sutra u „Sava centru”. Otvoriće ga savremeni nemački dramski autor Roland Šimelfenig. U zvaničnoj selekciji 43. Bitef koja će imati podnaslov „Kriza kapitala – umetnost krize” naći će se devet predstava, sedam inostranih i dva domaća ostvarenja koje su odabrali selektori Jovan Ćirilov i Anja Suša.
Kao prva predstava u zvaničnoj selekciji biće izvedeno ostvarenje „Sutra” sa monasima iz tibetanskog manastira Šaolin koji će u koreografiji Sidija Larbija Šerkaujia i u produkciji „Sadlers Vels teatra” iz Londona prikazati svoje umeće kroz kombinaciju kung fua i savremenog plesa.
Međunarodni žiri čine francuski teatrolog Patris Pavis, predsednik, nemački pisac Roland Šimelfenig, hrvatski reditelj Oliver Frljić, glumac Vladimir Aleksić i dramska autorka Maja Pelević.
I ove godine biće dodeljena tradicionalna nagrada „Politike” za najbolju režiju. Žiri 32. po redu „Politikine” nagrade čine: Muharem Pervić, predsednik, Radojica Džunić, zamenik urednika Kulturne rubrike, Ana Tasić, pozorišni kritičar, Marija Janković, baletski kritičar i pedagog, i Borka Trebješanin, novinar. Ovogodišnjem „Politikinom” laureatu biće dodeljena slika „Biserna svetlost” (ulje na platnu, 2009. godine) poznate slikarke Slobodanke Rakić Šefer.
Da je bitefovska „groznica” već počela, uverili smo se  u Bitef art kafeu gde je u ranim poslepodnevnim satima otvoren Festivalski centar. Veliko interesovanje novinara vladalo je kako zbog poslednjih informacija koje su želeli da čuju od organizatora pred otvaranje 43. Bitefa, tako i zbog prisustva Džona Morisona, ambasadora Kanade, i članova kanadske trupe „Ex Machina”. Pomenuta trupa izvešće  predstavu „Plavi zmaj” na sceni Jugoslovenskog dramskog pozorišta. Poznati kanadski reditelj Robert Lepaž koji je i potpisao ovo delo, kako smo obavešteni, neće doći na beogradsku premijeru svoje predstave „Plavi zmaj” jer režira novu operu u Torontu, ali su članovi trupe „Ex Machina” i akteri ovog zanimljivog ostvarenja pokušali da nam objasne o kakvom projektu je reč.
U svojoj najnovijoj predstavi „Plavi zmaj” Robert Lepaž nastavio je da se bavi sudbinom kanadskih Kineza kojima se bavio i u svom ostvarenju „Trilogija zmaja”. Predstava „Plavi zmaj” nastala je pre nekoliko godina i, kako nam je objasnila Mari Mišo, jedna od najbližih Lepažovih saradnica, u originalu je bila rađena samo sa dva lika, ali je kasnije uveden i treći lik: „Uveden je kineski jezik, azijska kultura, odnosno Kina puna promena, ali u kojoj su tradicija i prošlost jako prisutni”.
Robert Lepaž podjednako talentovan kao reditelj, scenski umetnik, dramski pisac, glumac, u svojim predstavama oslanja se na neiscrpno pozorišno bogatstvo i inteligenciju gledalaca. Stvaralački i originalni pristup pozorištu doneo mu je međunarodne pohvale. Kao izvor nadahnuća služi mu savremena istorija, a moderan i neobičan rad doneo je Lepažu i brojna međunarodna priznanja.
Kada je 1993. godine Robert Lepaž zamolio saradnike da mu pomognu u pronalaženju imena za novu trupu postavio im je jedan uslov, da reč pozorište ne sme da bude u imenu. „Ex Machina” je tako postala multidisciplinarna trupa koja okuplja glumce, pisce, scenografe, muzičare i druge umetnike.

Snaga vetra za 12 miliona domaćinstava
BERLIN – Nemačka vlada namerava da finansira izgradnju 40 postrojenja za korišćenje energije vetra na otvorenom moru iz kojih treba da se obezbedi snabdevanje strujom za 12 miliona domaćinstava, najavio je ministar za saobraćaj i izgradnju Volfgang Tifenze.
On je rekao da će savezna vlada odgovarajuću odluku doneti još u ovom mandatu, dakle pre saveznih parlamentarnih izbora 27. septembra.
Prema Tifenzeovim navodima, već je zatražena dozvola za gradnju 40 ofšor-postrojenja koja će imati oko 2.500 vetrenjača u Severnom i Baltičkom moru. Njihovom gradnjom će biti otvoreno i najmanje 30.000 novih radnih mesta u industriji.
Kako je planirano, vetrenjače će biti postavljene na prostoru od oko 100 kvadratnih kilometara, u nemačkim teritorijalnim vodama izvan priobalnog pojasa u širini od 12 milja. Ukupna snaga novih vetrenjača iznosiće više od 12.000 megavati.
Time će se Nemačka znatno približiti postavljenom cilju da do 2030. godine oko 25.000 megavati struje obezbeđuje iz ofšor postrojenja na energiju vetra.
Vladini predstavnici posebno ističu ulogu ovog projekta za unapređenje korišćenja energije iz obnovljivih izvora i time njegov ekološki značaj.

Florans Artman kažnjena sa 7.000 evra
HAG – Haški tribunal osudio je bivšu predstavnicu glavne tužiteljke Florans Artman na novčanu kaznu od 7.000 evra, proglasivši je krivom za nepoštovanje suda jer je objavila dve poverljive odluke suda iz procesa protiv Slobodana Miloševića. 
Sudsko veće predsedavajućeg Bakone Molotoa iz Južne Afrike utvrdilo je da je Artmanova, objavljivanjem tih odluka u knjizi „Mir i kazna” i jednom tekstu, „namerno i voljno ometala sprovođenje pravde” i time počinila krivično delo nepoštovanja suda.
„Veće je utvrdilo da je optužena u svojoj knjizi i tekstu objavila sadržaj dve odluke koje su u to vreme bile poverljive i taj status imaju i danas”, rekao je sudija Moloto.
Prema presudi, Artmanova je za poverljiv status odluka pred Tribunalom znala, tim pre što ju je na to upozorio i sekretarijat suda, ali je, uprkos tome, odlučila da ih objavi, iako je kao bivša portparolka bila svesna šta to znači.
Sudije su naznačile da postupci Artmanove mogu ugroziti saradnju država sa Tribunalom i narušiti poverenje javnosti u Tribunal.
Kao olakšavajuću okolnost, sudsko veće je uzelo u obzir to što je deo informacija iz knjige Artmanove već bio objavljen, kao i to što „knjiga nije bila komercijalni uspeh”.
Artmanova je od 2000. do 2006. bila predstavnica za štampu tadašnje glavne tužiteljke Tribunala Karle Del Ponte.
Posle odlaska sa dužnosti, Artmanova je u svojoj knjizi i jednom tekstu tvrdila da su tim odlukama sudije Haškog tribunala učestvovale u prikrivanju ključnih dokumenata o umešanosti SR Jugoslavije u genocid u Srebrenici tako što su odbile da skinu oznaku poverljivosti sa zapisnika Vrhovnog saveta odbrane (VSO) koje je zvanični Beograd dostavio Tribunalu na suđenju Miloševiću.
U knjizi „Mir i kazna” i članku pod naslovom „Prikriveni ključni dokazi o genocidu”, koji je objavio Bosanski institut, Artmanova je tvrdila da su sudsko i žalbeno veće Tribunala u postupku protiv Miloševića pogrešili kada su odobrili zahtev vlasti SRJ da zapisnici VSO na suđenju Miloševiću budu korišćeni u redigovanoj verziji zbog zaštite nacionalnih interesa SRJ.
Zvanični Beograd je, po Artmanovoj, kasnije to iskoristio da spreči upotrebu zapisnika u procesu pred Međunarodnim sudom pravde po tužbi BiH protiv SRJ zbog navodnog genocida.
Artmanova je u knjizi - napominjući da su „poverljive” - citirala dve odluke kojim je apelaciono veće Tribunala odbilo da na zahtev Tužilaštva skine oznaku poverljivosti sa delova zapisnika VSO.
„Pet sudija apelacionog veća tako je postalo dobrovoljnim saučesnicima manipulacije koju organizuju vlasti u Beogradu s jedinim ciljem da podstaknu jedno drugo pravosudno telo, Međunarodni sud pravde, da počini istu sudsku pogrešku, jer nema pristupa dokumentima”, napisala je u knjizi Artmanova.
Ona je sugerisala da zahvaljujući tim odlukama žalbenog veća Tribunala „informacije o direktnoj umešanosti Srbije u rat u Bosni i pokolje u Srebrenici ostaju nedostupne Međunarodnom sudu pravde i javnosti”.
Međunarodni sud pravde je u presudi, izrečenoj u februaru 2006, SRJ proglasio odgovornom što nije sprečila genocid u Srebrenici, ali ne i za sam genocid.
„Tužilaštvo nije u mogućnosti izneti taj skandal u javnost zato što su sudije svaku svoju odluku označili poverljivom”, napisala je u knjizi Artmanova.
Na kraju suđenja u junu ove godine, optužba je zatražila da Artmanova bude proglašena krivom i novčano kažnjena zato što je, uprkos nalogu suda, objavila dva poverljiva dokumenta Tribunala.
Tužilac Brus Makfarlejn (Bruce MacFarlane) je kao „primerenu” predložio novčanu kaznu između 7.000 i 15.000 evra.
Odbrana je, nasuprot tome, zatražila oslobađanje Artmanoe, tvrdeći da je ona pisala o sadržaju dokumenata koji su već bili objavljeni i da nije prekršila odluke Tribunala, niti izrazila nepoštovanje prema sudu.
Branilac Karim Kan (Khan) tvrdio je da navodi optužnice nisu dokazani, a da bi osuđujuća presuda Artmanovoj imala poražavajući učinak na „slobodu izrazavanja i prava žrtava”.

Dodeljene Em-Ti-Vi video nagrade
NjUJORK – Skoro tri meseca posle smrti, Majkl Džekson dominirao je na svečanoj dodeli Em-Ti-Vi (MTV) video nagrada, pošto su mu počast ukazale neke od najvećih zvezda svetske muzičke scene.
Na ceremoniji u Njujorku, Bijonse je dobila nagradu za spot godine, za numeru „Single Ladies”, prenele su svetske agencije.
Britni Spirs je nagrađena u kategoriji spot za pop numeru ("Womanizer"), grupa „Grin Dej” za oblast roka ("21 Guns"), a Eminem za hip hop ("We Made You"). Lejdi Gaga proglašena je za najbolju debitantkinju, za spot za „Poker Face”.
U kategoriji najbolji spot muškog izvođača pobedio je Ti-Aj, koji je sa Rijanom otpevao numeru „Live Your Life”. Za najbolji spot ženskog izvođača proglašen je spot za numeru „You Belong With Me” Tejlor Svift.
Ipak, nagrađene je zasenio Džekson, koji je umro 25. juna u 51. godini. Najpre je Madona odala počast „jednom od najvećih telenata na svetu”. Džekson „ne samo da je ulivao želju za plesom”, kazala je, „već ste zahvaljujući njemu verovali da možete da letite”, kazala je.
„Napustila sam ga. Napustili smo ga i na neki način dopustili da to divno stvorenje koje je zapalilo svet neprimetno ode u zaborav”, rekla je Madona i dodala da su Džeksonu „mnogi okrenuli leđa”. „Živeo kralj!”, zaključila je.
Usledio je muzički segment posvećen Džeksonu u kojem je učestvovala i njegova sestra Dženet Džekson.

Neprikrivena pohlepa u krizno vreme
LONDON – Osnovne plate direktora sto najvećih britanskih kompanija skočile su za 10 odsto prošle godine uprkos jednoj od najgorih ekonomskih kriza u novije vreme tokom koje su njihove firme u proseku izgubile oko trećinu svoje vrednosti na berzi.
Takvo povećanje osnovice, piše londonski dnevnik Gardijan, je tri puta veće od prosečne povišice običnih radnika u privatnom sektoru koja je 2008. bila oko tri odsto.
Direktori deset najvećih kompanija zajedno su zaradili oko 170 miliona funti dok je najveća pojedinačna plata bila 36 miliona funti.
Po rečima jednog sindikalnog vođe, „razlika između zarade direktora i običnih radnika u njihovim firmama raste iz godine u godinu bez obzira na krizu i poslovne rezultate”.
„Pored toga, direktori zahtevaju smanjenje javne potrošnje, što bi posebno teško pogodilo penzionere i siromašnije slojeve, tako da se čini se da se vraćamo u 80. godine prošlog veka kada je neprikrivena gramzivost bila dobra, ne samo u privrednoj već i u političkoj sferi”, rekao je ovaj sindikalni lider Gardijanu.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Brisanje sećanja kao lek
IRVIN – Naučnici Univerziteta Kalifornija u Irvinu sprovode eksperimente sa ciljem da unaprede pamćenje starijih osoba i otkriju mehanizme za 'ispiranje' traumatskih sećanja. 
Pokazalo se da je dejstvo mozga čoveka u trenutku kada se prisećamo nekog događaja slično funkcionisanju u trenutku kada se taj događaj dešavao, čak i onda kada nismo uspeli da se baš svega setimo, tvrde američki naučnici a prenose zapadne novinske agencije.
Istraživanja pokazuju da sećanja uvek ostaju u našem mozgu, samo mi ne možemo uvek da ih odatle izvučemo. Stoga nam se dešava da nam se neko učini poznatim, ali da i pored svih napora ne možemo da se setimo odakle ga znamo.
„Ako su pojedinosti negde 'zapisane', naučićemo da ih odatle izvlačimo”, ukazao je istraživač Centra za neurobiologiju učenja i pamćenja Univerziteta Kalifornija u Irvinu Džef Džonson.
„Kad proučimo kako to funkcioniše kod mladih i zdravih ljudi, bićemo u stanju da shvatimo kako da utičemo na pamćenje kada mu je potrebna podrška - kod starijih osoba. Čak ćemo naučiti kako da 'spiramo' traumatska sećanja”, izjavio je Džonson.

Subjekti obostrane koristi
Savremeni demokratski sistemi naravno nisu idealni. Njihov „aktivni elemenat, partije, kad dođu na vlast, po pravilu, svojim aktivistima obezbeđuju neke selektivne koristi, što je slučaj u svim demokratskim zemljama. Mi imamo u tom pogledu jednu osobenost – deformisanu vladavinu partija koju nazivam partitodespotijom. Jer jedino kod nas, i delimično u Crnoj Gori, konačan izbor poslanika sa kandidatske liste ne pripada biračima nego partijama, tačnije – partijskim rukovodstvima. Uz to, poslanici u Srbiji imaju imperativni mandat, što nije prihvaćeno ni u jednoj demokratskoj zemlji, a takav mandat svodi poslanike na megafone stranačkih rukovodstava.
Ali u svim zemljama partije vode računa o selektivnim koristima za svoje kadrove. Uveren sam da je i naša ekstremno „prenaseljena” državna uprava rezultat izlaženja u susret stranačkim apetitima. Jer kako se smenjuju na vlasti, partije „pune” državni aparat novim ljudima i tako im vraćaju dug za njihovo stranačko angažovanje. To su partijski kadrovi koji zahvaljujući političkim zaslugama dospevaju u organe državne uprave, lokalne samouprave, pa i u mnoge privredne kolektive, jer privreda još nije u potpunosti privatizovana. U tome je ta naizgled nerešiva misterija ogromnog broja činovnika, i to ne pet ili deset odsto više nego mnogo iznad toga.
Ovde je reč o obostranom odnosu međusobne koristi za partije i njihove sledbenike. Partije su nosioci masovnih akcija kao što su izbori, referendumi, protesti, u kojima su neizbežno angažovani njihovi sledbenici. Za uspeh ovih akcija potreban je što širi odziv. Ali izlazak na izbore, na referendum ili učešće u protestima za svakog pojedinca svojevrsni je ,,trošak”. Izbori su, smatra se, čak „dvostruki trošak” jer birač mora da ide na biralište i da odluči za koga će glasati. Pomenuću i poznati paradoks u vezi s masovnim akcijama, takozvani Olsonov paradoks. Svaki pojedinac pretpostavlja da će neka politička akcija uspeti i bez njegovog pojedinačnog učešća, a da će on koristiti njene efekte. Rezultat toga mogao bi da bude da se svi pojedinci uzdrže od učešća u akciji. Partije zato moraju da obezbede sigurnu podršku svojim aktivnostima učešćem svojih aktivista koje moraju posebno da motivišu.
Ta motivacija može da bude programska, harizmatska i, na kraju, klijentelistička. S tim što je ova treća (obezbeđivanje selektivne koristi) najtrajnija i najsigurnija. Imajući u vidu vrstu motivacije, Herbert Kičelt govori i o tri vrste partija – harizmatskim, programskim i klijentelističkim. Simpatizera neke stranke može, dakle, u akciju da uvuče bezrezervna podrška vođi, kao i programska podrška partiji, ali kada ovi podsticaji oslabe partija je prinuđena da dodaje iz „treće posude” – klijentelističke.
I pretpostavljam da su partije u postkomunističkim zemljama, uključujući i Srbiju, kako vreme prolazi, sve više oslonjene na klijentelističke podsticaje. Praktično govoreći, vladajuće partije nagrađuju svoje aktiviste, one koji podstiču učešće drugih, ali s tim su često saglasni i partijski neopredeljeni u tim ustanovama jer znaju da postoji čvrsta veza između vrha vladajuće stranke i njihovog šefa. Jer ustanova tako može da očekuje uzvratnu naklonost vlade, nadležnog ministra, organa lokalneuprave itd.Tako je ceo sistem uprave na lokalnom i nacionalnom nivou u znatnoj meri prožet elementima ,,bliskosti” ili ,,udaljenosti” od vladajućih partija.
Tako je bilo i u jednopartijskom sistemu, kada su uticajni ljudi iz sfere politike postavljani, na primer, na čelo sportskih organizacija, iako možda nikada nisu šutnuli loptu ili je prebacili preko mreže.
U zemljama stabilne demokratije ova vrsta stranačkih veza postoji u mnogo manjoj meri. U tim zemljama posle izbora dolaze novi ministri i veoma ograničen broj novih funkcionera, dok se činovništvo ne menja. U Italiji je tokom proteklih decenija stabilnost sistema obezbeđivala profesionalna birokratija, a načelnici resora su podsećali na – automatske pilote u avionima. Partije i političari su se svađali, ali činovnički aparat je funkcionisao bez problema. A kod nas u stručnim službama (kao u arheologiji) mogli biste da vidite ,,slojeve” službenika dovedene posle svakih izbora. Pri tom, odliva kadrova iz birokratskog sastava nema; nova vlast samo pomera na periferiju prethodno postavljene ljude i izmišlja im nove funkcije i zvanja. To je i razlog što je ,,balon administracije” kod nas toliko narastao da je doveden do prskanja.
I zato je ova vlada stavljena pred izuzetno težak zadatak: ona mora da se suoči sa svim tim ,,arheološkim” kadrovskim slojevima i da izvrši redukciju.
Kakve su mogućnosti da se ova preterana zavisnost institucija i organizacija od partija smanji? Ukratko, lek protiv partijske protekcije je, najpre, u istinskoj profesionalizaciji državne uprave, jer time vladajuća partija smanjuje selektivne dobiti svojim aktivistima, a druga stvar je što brža privatizacija. Jer privatni preduzetnik je ipak bolji od države kao preduzetnika. Partijski klijentelizam time neće nestati niti je igde nestao, ali stranke dele manji plen ako je privreda privatizovana i ako je državni aparat profesionalizovan.
Politikolog, profesor univerziteta

Superkompjuter na stolu
Kako skratiti dugo čekanje u korišćenju računarskog vremena?
Glavolomna zagonetka ponajviše tišti naučnike i stručnjake, suočene sa veoma zahtevnim proračunavanjima i oponašanjima.
Džon Stoun, istraživač i programer na Univerzitetu Ilinois (SAD), uhvatio se u koštac sa dotičnim iskušenjem. Plod jednogodišnjeg napora družine koju je predvodio zove se – lični supekompjuter (personal supercomputer) ili skalamerija s mnoštvom grafičkih procesora koja je u stanju da izvede složena oponašanja (simulacije).
Umesto zaludnog čekanja u redu pred velikom mašinom, izračunavanja se obavljaju na svakom radnom stolu. Naučna istraživanja su na dobitku.
Lični superkompjuteri su dostupniu svakojakim izdanjima ili za svačiji ukus: i kao grozdovi centralnih procesorskih jedinica (CPU) i kao umrežene grafičke procesorske jedinice (GPU). U drugom obličju istraživačima je na raspolaganju brz i lak pristup ogromnoj računarskoj snazi. Proizvođačima grafičkih čipova, kao što se „Envidija” i AMD, već se osmehuje brk.
Superkompjuteri, inače, važe za zvezde računarstva, jer su osposobljeni da jednoj sekundi urade milione računskih radnji. Ranije se mislilo na „Krejove” ili IMB-ove grdosije, smeštene u brojnim ormanima, kada bi neko pomenuo reč superkompjuter. Jedina im je mana što su veoma skupi: za najbrži na svetu, „pticu trkačicu” (IBM RoadRunner), morate izbrojati 120 miliona dolara! Otuda su dostpuni samo kompanijama s dubokim džepom i državnim ustanovama.
Zar je potreban ubedljiviji razlog da stručnjaci i naučnici izdvoje znatno manje novca za prilično brzu „elektronsku računaljku”, obdarenu velikom moći računanja, koja nije veća od slične na stolu?
Porudžbine su, od 2003. do 2008, rasle po 20 postotaka godišnje: kompanija „Envidija” je u proteklih 365 dana prodala 5.000 komada ličnog superkompjutera, nazvanog „Tesla”, čak 250 puta bržeg od običnog ličnog računara na stolu. I to po ceni od samo 10.000 dolara za komad.
Većina američkih univerzitetskih istraživača već je podnela zahtev Nacionalnoj naučnoj zadužbini (NSF), koja namiruje troškove određenog broja „procesorskih sati”, da im se odobri korišćenje superkompjutera u velikim računarskim središtima. Sada su razvrstani po spisku, postrojeni kao pošiljaoci ispred poštanskog šaltera. Da li biste više voleli da rasipate dragoceno vreme čekajući na svoj red ili da iz svoje sobe to uradite?
Ne mučite se, odgovor znamo. Iako nisu toliko brzi kao najmoćniji, lični superkompjuteri uzimaju maha. Pominjani „Tesla”, s četiri grafička čipa, u istovremenoj (paralelnoj) obradi podataka dostiže četiri teraflopsa (biliona izračunavanja u sekundi), što je četiri hiljadita dela moći „ptice trkačice” čija brzina iznosi jedan petaflops (hiljadu biliona ili milijardu milijardi). Ali i to je sasvim dovoljno za većinu da završe posao, jer se uveliko skraćuje vreme čekanja na ishod: sada iznosi samo 20 minuta u poređenju sa superkompjuterskim koje potraje nekoliko sati.
Džon Stoun je sa saradnicima osmislio program (softver) za slikovno (vizelno) dočaravanje ustrojstva biomolekula na 19 povezanih ličnih superkompjutera, koje istovremeno koristi 30 istraživača. Krupan podsticaj novoj vrsti bržih „elektronskih računaljki” dali su programski jezici osmišljeni za grafičke procesore.

Uvek uključeni
Novi miševi Logitech Performance MX Logitech i Logitech Anywhere MX mogu da se koriste na staklu i drugim sjajnim površinama. Više od 40 posto korisnika u svojim domovima ima staklene površine, pokazalo je istraživanje kompanije „Lodžitek”. Pored toga, zastupljene su i granitne, kao i površine od lakiranog drveta, koje predstavljaju izazov za rad standardnih miševa, a na kojima ljudi najčešće koriste svoje prenosive računare.
Sjajne površine poput stakla skoro su potpuno ravne i nemaju dovoljno detalja koje bi tipičan senzor detektovao. Da bi mogao da radi na takvim površinama, Logitech Darkfield koristi mikroskopiju tamnog polja za detektovanje mikroskopskih čestica i mikroogrebotina, umesto da za referentne tačke koristi samu površinu, piše časopis „Mikro”.
Senzor u mišu posmatra čiste prostore stakla kao što ljudsko oko vidi čisto noćno nebo – kao tamnu pozadinu na kojoj se čestice prašine vide kao svetle tačke i u odnosu na njih interpretira kretanje. Nova Darkfiled tehnologija dostupna je u dva modela koja omogućavaju lako pregledanje dugačkih dokumenata, i režim rada „korak po korak” koji pruža viši nivo preciznosti tokom pregleda lista, fotografija i prezentacija.
Miš Logitetech Perfomance MX je prilagođen dešnjacima i pruža neophodan komfor tokom rada. Ima i fleksibilan sistem za punjenje baterije koji koristi mikro USB priključak, tako da se može dopunjavati preko računara ili utičnice u zidu i dok se koristi. Veću produktivnost obezbeđuju četiri tastera na dohvat palca, pomoću kojih se vrši prebacivanje između aplikacija ili zumiranje. To je prvi „Lodžitekov” model koji ima horizontalno skrolovanje koje reaguje na intenzitet pritiska (opcija koju omogućava softver) što omogućava brzo kretanje po veb stranama.
Uređaj Logitech Anywhere MX prirodno leži u ruci, a tasteri za kretanje napred i nazad po stranicama nalaze se na dohvat palca i omogućavaju efikasno krstarenje Internetom. Ovi miševi koriste kompanijski prijemnik Unifying. Maleni bežični prijemnik može ostati uključen u prenosivom računaru i nema potrebe da se isključuje kada se spakuje računar.
Preporučena maloprodajna cena za Logitech Performance MX je 99,99 evra, a za Logitech Anywhere MX iznosi 79,99 evra.

Jednak belom platnu
Kompanija „Panasonik” objavila je da je ekran od 85 inča (jedan inč je 2,54 santimetra) deo serije od 12 proizvoda koji su zasnovane na tehnologiji NeoPDP za visok kvalitet slike u rezolucioji punevisoke definicije (High Definition). U prodaji će se pojaviti ove jeseni.
Nova plazma ima ekran koji je ekvivalentan veličini četiri panela od 42 inča i, uprkos tome, tehnologija NeoPDP omogućava dvostruko bolju osvetljensot od prethodnih, manju potrošnju električne energije i dobar kvalitet slike.Tehnologija NeoPDP, takođe, nudi najvišu rezoluciju pomeranja slike od 1.080 linija i odnos boja 40000:1.
Odlične karakteristike omogućavaju visok i realističan kvalitet slike na displeju debljine 99 milimetara. Težina je smanjena na nešto manje od 130 kg (čak za 70 odsto u odnosu na trenutni model veličine 103 inča) i zato je on lak za transport i montažu.
Dotični televizor jednak je platnu za projekcije ili belom panelu koji se koriste u konferencijskim salama ili učionicama. Zbog velikog ugla vidljivosti i visokog kontrasta pogodan je za prezentacije i TV konferencije. Ako biva postavljen vertikalno, na ekranu je moguć prikaz ljudi u stojećem položaju. Zbog veličine od 85 inča i veoma kvalitetnog displeja, ov može biti korišćen kao elektronski bilbordkoji će privući pažnju s velikih udaljenosti.
„Panasonik” je omogućila ne samo novu veličinu ekrana, nego i kompletno rešenje sa svim dodacima koji karakterišu ovu seriju i čine je krajnje fleksibilnom – interaktivni ekran na dodir, sistemi za podizanje i prenos, zamenjivi ulazi. Plazma televizori nove generacije sadrže terminale LAN (Local Area Network) i podržavaju LAN control koji omogućava daljinsko upravljanje.
Kao dodatak, kompanija nudi utičnice s jedinstvenom funkcijom u koje mogu biti ubačene do tri zamenjive priključne table čime je omogućeno da budu zadovoljene različite potrebe korisnika – od interaktivnih javnih izlaganja do video konferencija.
Ovaj model ima kontrolu PJLink LAN koja je u saglasnosti sa standardnim karakteristikama projektorske industrije, usvojenim da bi se omogućilo kombinovanje s video jedinicama, daljinsko upravljanje paljenja i gašenja, informacije izabranog menija i ulaznih signala itd.
Izbacivanjem na tržište plazma televizora od 85 inča, „Panasonik” će nastaviti da dominira u proizvodnji ekrana velikog formata, za kojima povećana potražnja (posebno iznajmljivanja za događaje u maloprodajnim prostorima ili zabavnim centrima).

MMF i neizvesnost
U Promemoriji koju je 1. septembra Međunarodni monetarni fond uputio Vladi Srbije ističe se da cilj zamrzavanja zarada u javnom sektoru i penzija, kao i smanjenje rashoda u državnoj upravi, zdravstvu i obrazovanju, nije samosmanjenje fiskalnog deficita.
Misija predviđa da će se time kroz nekoliko godina obezbediti povećana kapitalna potrošnja iz budžeta i mogućnost za plaćanje kamata za državne zajmove.
Takvu fiskalnu politiku MMF obrazlaže principom ,,Doing More with Less” (,,postići više sa manje”).
Nesumnjivo je da je insistiranje na razvojnom karakteru budžeta opravdano, ali je neshvatljiv put koji se za to predlaže.
Poznato je, naime, današa ekonomija ima teškoća u ostvarivanju spoljne likvidnosti. Izvoz i supstitucija uvoza su primarni zadaci na tom putu i ne može se smatrati da je postojeći nivo infrastrukture osnovna prepreka za rast proizvodnje.
Zapravo, mnogo veće prepreke za postizanje održivog razvoja su u slaboj privatizaciji, neizgrađenom finansijskom sistemu, nedovoljnom bankarskom finansiranju proizvodne privrede, slaboj budžetskoj podršci proizvodnji i izvozu, nefunkcionisanju redovnog sistema plaćanja potraživanja, visokim bankarskim kamatama, korupciji, neizgrađenom i neefikasnom sudstvu, neefikasnoj administraciji...
Čak se i zemlje EU susreću s nekim slabostima infrastrukture (energetski i ekološki problemi, klimatske nepogode u vidu poplava itd.), pa ipak te države u uslovima tekuće finansijske krize najviše brinu o privredi i standardu stanovništva.
Svedoci smo da mnoge zemlje danas ne ostvaruju ni održiv ni zadovoljavajući ekonomski razvoj iako su značajno unapredile svoju infrastrukturu.
Iako misija MMF-a konstatuje da je osnovni uzrok spoljnog deficita bilansa tekućih plaćanja u neodrživoj tekućoj potrošnji i da je budžetska potrošnja samo deo ukupne potrošnje, ona ipak ne sugeriše preduzimanje mera u pravcu smanjenja ukupne tekuće potrošnje čiji uzrok nije budžetska potrošnja.
A samo je po sebi jasno da je država koja nema dovoljno deviznih sredstava primorana da merama monetarne i fiskalne politike ograniči određene vidove tekuće potrošnje kojivode u platnobilansni deficit. Jedna od osnovnih slabostinaše ekonomije je, poznato je, u negativnoj platnobilansnoj ravnoteži.
Budžet se, konačno, uvek može pokriti povećanim stopama poreza i drugih nameta. Nesumnjivo je da ne postoji uvozni lobi koji bi delovao izvan ekonomskih instrumenata koje propisuje monetarna i fiskalna vlast.
A te mere dale bi značajne rezultate kad bi bile usmerene na ograničenjeuvoza kapitala od strane banaka i drugih subjekata radi finansiranja prekomerne široke potrošnje, neprioritetnih neproizvodnih investicija itd.
Restrukturisanjem budžetske potrošnje,onako kako to predlaže MMF, odlaže se u neizvesnu budućnost rešavanja aktuelne zloslutne sudbine privrede.
Podstiče se izgradnja grandioznih objekata iistovremeno ubrzava osiromašenje najvećeg dela stanovništva. Efektivna korist od takve politike pripada uvek samo inostranim kreditorima u upošljavanju njihovog kapitala idomaćim tajkunima koji će im se pridružiti u podeli plena.
Misija možda o tome ne vodi računa pa se može steći utisak da je njen program usmeren prvenstveno u pravcu obezbeđenja novih tržišta za kapital iz razvijenih zemalja i proizvode sa zapadnog tržišta.
specijalista za bankarstvo

Iz vučje kože u pogrešno vreme
Poraz Novaka Đokovića protiv najboljeg tenisera na svetu Švajcarca Rožea Federera na Međunarodnom prvenstvu SAD, u finalu pretprošle godine, sa 7:6 (7:4), 7:6 (7:2), 6:4, dočekan je kao predvorje slave koju je naš as ubrzo i stekao.
Potonja dva neuspeha u Njujorku u duelu s dugogodišnjim vladarom američkog turnira za gren-slem ostavila su drukčiji utisak.
Đoković je i ovaj put poklekao u polufinalu. Rezultat 7:6 (7:3), 7:5, 7:5 po sebi govori da Švajcarac pobedu nije izvojevao lako, da mu se naš najbolji teniser odupirao u svakom setu i da su odlučili detalji. Zašto je onda jezičak prevagnuo na Federerovu stranu?
Razočarani Đoković je mišljenja da mu je sreća okrenula leđa u odsudnim trenucima, ali da li je baš tako?
Pravo objašnjenje je u njegovom zaključku da je neprestano bio blizu protivniku ali ustvari tako daleko od njega, jer su ga u poraz vodile krupne greške kad im vreme bilo nije. Opisao ih je kao neobjašnjive.
Elem, Đokovićev poraz pre dve godine u njegovom prvom velikom finalu mogao je da se objasni kao strah od pobede.
Imao je u oba ona taj-breka ukupno sedam set-lopti, ali mu je ruka-zelena jabuka zadrhtala pred veličinom s druge strane mreže. Pripao mu je utešni trofej, ali i beskrajno divljenje teniskog sveta za najmlađeg finalistu u Njujorku posle senzacionalnog trijumfa golobradog Pita Samprasa 1990.
S tog megdana je zaista otišao sa saznanjem da je san o pobedi protiv Federera dostižan i na najvećim turnirima. Ostvaren je vrlo brzo, u polufinalu Međunarodnog prvenstva Australije, na nezadrživom talasu igračkog nadahnuća i očaravajućeg talenta.
Pogled na ishod 7:5, 6:3, 7:6 (7:5), u Melburnu prošle godine, takođe može da govori kako je švajcarski as, i tada branilac trona, neprekidno bio Đokoviću za petama i kako je njega onda izdala sreća.
Rezultat je, gledano tako, samo „slovo na papiru”. Taj okršaj pamtimo kao vrhunsku igru našeg asa protiv koje ni najveći teniser svih vremena nije imao nikakvu šansu. Sreću u duelu s Federerom treba zaslužiti, a Đokoviću se tada osmehnula jer je bio vođen beskompromisnom verom u pobedu. Nepokolebljiva uverenost u sebe iznela ga je i do titule.
U međuvremenu je ta osobina rođenih šampiona potisnuta kod Đokovića i jedino nam ostaje da se nadamo da čuči negde u njemu.
Naš as je na oba poslednja megdana na njujorškoj tvrdoj podlozi izašao s velikim respektom prema Federeru, a to je zamka u kojoj favoriti rado gledaju svoje protivnike. Đoković jeste bio ravnopravan s velikim suparnikom u sva tri seta, ali da li ga je bar u jednom držao u šaci pa da ni glavu ne može da promoli a kamoli da se izmigolji? Nije.
A greške u prelomnim momentima? Pa o tome bi i potpuni autsajderi mogli da pričaju naširoko žaleći za podvigom koji im je bio nadohvat ruke.
Đoković greši zato što je izgubio ubitačnu rutinu za ključne poene kojom je i Federera stavljao pred svršen čin. Ali, to je njegova igra kada je u vučjoj koži. Naš as je u poslednje vreme tek vuk u priči, a dok to bude tako, Federerovo doba će vazda biti pogrešno vreme – za Đokovića.

Đoković izgubio od Federera
BetaBEOGRAD – Novak Đoković je rekao da je razočaran što nije uspeo da iskoristi prilike koje su mu se ukazale na meču protiv Federera i dodao da na tom meču nije imao dovoljno sreće.
 „Mislim da sam bio blizu osvajanja sva tri seta. Kada se približim i uspem da dođem do brejk prilika, neobjašnjivo počnem da pravim greške. Ne bih da pričam o sreći, ali mislim da je na ovom meču nisam imao. I zbog toga sam razočaran”, rekao je Đoković posle meča.
 „Mislim da sam najgore odigrao u sedmom gemu prvog seta. Ko zna šta bi se desilo da sam poveo sa 5:2, možda bi se stvari promenile... Kada povedete u meču, steknete veliku prednost, dobijete samopouzdanje, a protivniku postane mnogo teže”, rekao je on.
Četvrti teniser sveta rekao je i da je zadovoljan igrom u drugom i trećem setu, ali da je razočaran što nije uspeo da iskoristi ukazane prilike.
„Voleo bih da sam iskoristio prilike. Kada su mi se ukazale šanse nisam uspeo da se snađem i to u nekoliko navrata. Zbog toga sam razočaran. Kada je trebalo da učinim nešto bolje, jednostavno nisam uspeo”, rekao je Đoković. „Ali to je tenis. Izgubio sam. Imao sam prilike, nisam ih iskoristio i zbog toga žalim. Međutim, predstoji mi još uspešnih godina u tenisu”, dodao je on.
 Federer će u finalu igrati protiv Argentinca Huana Martina Del Potra, koji je posle tri seta 6:2, 6:2, 6:2 pobedio Španca Rafaela Nadala.
To će biti 21. grend slem finale za Švajcarca, koji će pokušati da ostvari 41. uzastopnu pobedu na Ju-Es openu i osvoji 16. grend slem trofej u karijeri. „Sada sam smiren. Bilo bi sjajno kada bih osvojio svoj prvi grend slem kao otac”, rekao je Federer. 
BetaU polufinalu Prvenstva SAD u tenisu Rodžer Federer je savladao Novaka Đokovića sa 7:6 (3), 7:5, 7:5. To je bio njihov 12 duel, a deveta pobeda najboljeg tenisera na svetu.
Švajcarac je tako ušao u šesto uzastopno finale na tom turniru gde ga čeka Del Potro iz Argentine.
Naš teniser je počeo odlično meč i sredinom seta prvi uzeo brejk protivniku. Ipak, Federer je odmah uzvratio pa su dogurali do taj-breka. Sa nekoliko grešaka Đoković je omogućio Švajcarcu da dođe do tri set lopte, a već prvu je iskoristio i poveo sa 1:0.
Fortuna je na kraju drugog seta bila uz Federera. Servirao je naš as da ostane u setu (5:6), prvi reket sveta je napao i došao do dve set lopte (40:15). Đoković se izvukao i izjednačio... Imao je neverovatnu priliku da dođe do prednosti, gotovo je izbacio Federera iz igre šetajući ga sa mreže, ali je Švajcarac bekendom iz teške pozicije uzvratio, loptica je pogodila vrh mreže i zbunila Đokovića koji ju je poslao u mrežu. Iznervirani Đoković je lako izgubio set posle još jednog direktnog poena najboljeg tenisera sveta.
Ispostavilo se da je u prvom setu naš as jedini put imao šansu za brejk. I u trećem setu Federer je sigurno osvajao gemove na svoj servis, a mnogo agresivnije napadao kada je protivnik servirao. Tako je prvi i stigao do brejk šansi, tačnije dve, koje nije iskoristio...
(/slika2)Videvši da je vrag odneo šalu Đoković je strpljivom igrom i preciznim loptama stigao do dve brejk lopte u narednom gemu pri rezultatu 4:4, ali nije imao snagu za završni udarac. Ponovo je morao da servira za opstanak – ovog puta u meču... I izvukao se (5:5).
Ali, već nedugo zatim ponovo je zapao u stu situaciju (5:6). Federer je čarobnim poenom došao do tri meč lopte udarivši lopticu posle loba iza leđa reketom kroz noge... Iskoristio je prvu šansu i ostao nepobeđen na Otvorenom prvenstvu SAD šestu godinu uzatopno!
Federer je čak izjavio posle meča da mu je ovaj neverovatan poen najlepši u karijeri.
STATISTIKA
Prvi servis: Federer 56 %, Đoković 66 %.
Poeni na prvi servis: Federer 78 %, Đoković 68 %.
Poeni na drugi servis: Federer 57%, Đoković 49 %.
Direktni poeni: Federer 49, Đoković 31.
Greške: Federer i Đoković po 33.
Poeni na prijemu: Federer 39 %, Đoković 31 %.
Brejk poeni: Federer (3/10), Đoković (1/3).
Poeni na mreži: Federer 81 %, Đoković 45 %.
Ukupno poena: Federer 119, Đoković 105.

Grubor: Spremni smo za Ligu Evrope
Nemci Joahim Brahert i Aleksandar Klerk, menadžer i direktor događaja Evropske fudbalske unije (Uefa) doputovali su juče u Beograd da pomognu Partizanu u pripremi prve utakmice Lige Evrope sa francuskim Tuluzom, koja je na programu u četvrtak. Danas će im se pridružiti i Jozef Kliment, dok u sredu stiže delegat meča Italijan Danilo Filacione.
U Humskoj se uveliko obavljaju poslednje pripreme pred start u novom takmičenju. Najviše para (72 hiljade evra) „crno-beli” su potrošili na zamenu svetala na reflektorima.
– Nešto su blaži uslovi nego za Ligu šampiona. Ovo je od početka sezone treća inspekcija. Naš stadion je jedan od najstarijih na kome se igraju utakmice ovog nivoa takmičenja. Još možemo da igramo na njemu, ali u nekim daljim fazama – teško... Činjenica je da polako ulazimo u cajtnot i da će u narednim godinama Uefina takmičenje na našim stadionima biti dovedena u pitanje – kaže generalni sekretar Partizana Darko Grubor.
Po njegovim rečima španski proizvođač automobila „SEAT” će od trećeg kola biti generalni sponzor Lige Evrope, pa sve do 2012. godine. Mečeve novog Uefinoa takmičenja za naše područje prenosiće TV B92, a sve utakmice igraće se sa loptama „adidas”.
 – Plasmanom u Ligu Evrope već smo zaradili 900 hiljada evra, svaki osvojeni bod vredi 60 a pobeda 120 hiljada evra. Pobedniku ovog takmičenja pripašće samo nešto više od šest milona evra, što praktično znači da svaki učesnik Lige šampiona u startu dobija mnogo više para – kaže Grubor.
U Humskoj se uveliko pripremaju za važno međunarodno takmičenje i ne bi trebalo sumnjati da će direktor stadiona Aleksandar Stepanović, sa svojim uigranim timom saradnika ponovo položiti ispit.
 -----------------------------------------------------------
Protiv Tuluza sa Moreirom
Partizan je na Banovom brdu izgubio dva boda, ali prošlog vikenda ništa bolje nisu prošli ni njegovi rivali u Evropi, Tuluz i Briž, koji su poput „crno-belih” igrali nerešeno, dok je jedino Šahtjor u domaćem kupu slavio pobedu.
– Uveren sam da ovaj tim Partizana može mnogo bolje. Pred nama su tek prava iskušenja, a prvo veliko u četvrtak sa Tuluzom – kaže trener Goran Stevanović.
Šampion je protiv Čukaričkog bez Moreire, glavnog kreatora igre, bio bezidejan, pa se u toj činjenici može i tražiti glavni razlog neuspeha.
– Tačno je da nam Moreira puno nedostaje – priznaje Stevanović. – Ohrabruje činjenica da će se već u četvrtak vratiti na teren. Verujem da će sa njim i ekipa mnogo bolje funkcionisati.
D. T.

Kultura popravlja politiku
Nikita Danilov (1952), rođen je u Sućevi, u severnom delu Rumunije. Jedan je od najistaknutijih savremenih rumunskih pesnika, pripadnik etničke zajednice Rusa–Lipovena. Objavljuje od 1979. godine. Sarađuje u mnogobrojnim listovima i časopisima širom sveta. Njegova poezija prevedena je na trinaest jezika. Četiri knjige prevedene su na engleski, dve na ruski i jedna na španski jezik. Nikita Danilov ovogodišnji je dobitnik nagrade „Branko Radičević”, koja se dodeljuje pesnicima iz sveta. Danilov, kaže se u obrazloženju žirija, nosi pečat savremenog senzibiliteta ukrašenog sa vekovnim krugovima univerzalnih pesničkih vrednosti. „Brankovo kolo”, manifestacija na kojoj je Danilovu uručena nagrada, upravo je objavilo njegovu knjigu izabranih pesama „Sumrak vekova”, u prevodu Miljurka Vukadinovića.
Dobili ste nagradu „Branko Radičević”. Koliko je ovaj naš romantičar poznat u Rumuniji?
Nažalost, vrlo malo. Znamo da je reč o jednom od najznačajnijih pesnika srpskog romantizma. Danas računamo sa njegovom vezom, ne samo sa srpskom i rumunskom kulturom, već sa balkanskom vrednošću. Mi smo navikli da isuviše gledamo ka Zapadu, a ne ka onim očiglednim i neporecivim književnim vrednostima koje su oko nas, zato je to tako.
Koji su naši pisci najprevođeniji u Rumuniji?
Ja sam osamdesetih godina čitao knjigu Miodraga Bulatovića „Crveni petao leti prema nebu”, zatim Jovana Dučića, vladiku Nikolaja Velimirovića, Vaska Popu, Miodraga Pavlovića, i druge značajne pisce koje smo dobijali u prevodima Adama Puslojića, Joana Flore, Miljurka Vukadinovića... I pored toga što je Bulatovićev roman izašao kod jednog malog izdavača, imao je veliki uspeh i doživeo izuzetan odjek. To je jedna vrsta posebnog balkanskog miljea, kasnije viđenog u filmovima Emira Kusturice, što je jedna od mojih posebnih ljubavi. To je, gledano filmski, ukrštaj Tarkovskog i našeg najznačajnijeg komediografa Karađalea. U tom prepletu Bulatovića i Kusturice mi se i danas prepoznajemo.
Srpski i rumunski pesnici uspešno sarađuju već pola veka. Kulturne veze su bolje od političkih?
U ovom smislu, sam od sebe govori naslov „Beograd u pet prijatelja”, što je naslov Nikite Staneskua, to je knjiga koja će sa rumunskog biti prevedena i objavljena u Americi. Prevodilac je Šoan Koter, profesor Univerziteta u Dalasu. Smatram ovaj naslov simbolom tragedije Srbije u poslednje dve decenije, kao i ključem za razumevanje naših kulturnih odnosa. Uvek kultura popravlja one ruševine koje politika ostavlja za sobom.
Priča o Kainu i Avelju aktuelna je i danas?
Ljudsko biće je raspolućeno nadvoje. U istom telu postoje i Kain i Avelj, kao što u istom telu postoji muški i ženski princip. U mojoj poeziji je reč o žrtvi, ponosu i krivici. Uvek kad smo u stanju da ne ubijamo bližnjeg, i da ne patimo zbog njega – mi nebrojeno puta ubijamo one koje volimo. Ljubav je naše potonje pokajanje, to je krug koji zatvara ljudsku prirodu. Kain i Avelj postoje kao model ponašanja, ne samo između jedinki, već i između država: naroda Kaina i naroda Avelja. Takođe, poznajemo trenutke u istoriji kada su Kain i Avelj – isti narod, ali su odnosi između naroda sadomazohistički.
Da bi se preživelo na zemlji, kažete, potrebno je imati srce od kamena?
To znači da moraš preći preko mnogo stvari, da bi umeo da nosiš dušu. Život ne znači samo ljubav i patnju, već i patnju i razočaranje. Zato mnogo puta treba pokriti srce kamenom ili prazninom... Samo zato da bi se srce zaštitilo i da bi samo moglo da ode u svet.
Jagnje je u vašoj poeziji simbol čistote i nevinosti. Zašto baš jagnje?
Jagnje je najznačajniji hrišćanski simbol – to je Isus, to je simbol vaskrsenja. Ne slučajno, jagnje se pojavljuje u ciklusu o Kainu i Avelju. U Kainovim rukama pojavljuje se jedna crvena mrlja, to znači da je ovaj simbol prisutan u mojoj poeziji kao neka vrsta lajtmotiva. Vezuje nas i za Francusku revoluciju, gde vidimo impresivnu sliku: sat iznad glave Luja XVI napravljen od jagnjeće glave.
U 20. veku završena je jedna epoha, stvoren je novi čovek, ali njemu niko ne veruje. Šta nas čeka u 21. veku?
Čini se da 21. vek mora biti još dramatičniji nego prethodni. To je vek u kojem ljudsko biće gubi identitet, samo produžava vrstu, postaje mašina, ali vrlo inteligentna i opasna. Nju je sam čovek izmislio. Ista stvar koja se pojavljuje u Apokalipsi. Mi pesnici nastojimo da budemo jednostavna slova – Reč koja sledi da predstavi završno Slovo poezije i istorije. Nadam se da će naš kraj biti svetliji nego što se očekuje, jer je svaki kraj početak nečeg novog.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

11. septembar
Imao sam, igrom sudbine, sreću da zajedno sa još par hiljada unezverenih i preneraženih, izađem iz Svetskog trgovačkog centra tog čudnog jutra. Nikome nisam spasao život. Nisam, osim jednog jednostavnog čina obične pristojnosti, čak nikome ni pomogao. Jednostavno sam izašao.
Železnička stanica je bila u podrumu, šest spratova ispod površine. Moj voz je, kao i svakog jutra, stigao 15 minuta pre 9 ujutru. 400 metara odatle, tačno iznad svih nas, par stotina života se trenutno ugasilo, i još par hiljada je bilo osuđeno na laganu smrt.
Jedino što je od toga doprlo do stepenica šest spratova ispod zemlje je bio dubok tutanj, od koga se pod trese i pluća podrhtavaju. Instinktivno, svi smo stali. Neko iza mene je pomenuo zemljotres. Tutanj je trajao nekoliko sekundi, možda 10, i onda je nestao, trenutno. Pola miliona tona severnog tornja je apsorbovalo 100 tona Boinga 767. Ali mi u podrumu to nismo znali.
Neverovatno je koliko je ljudski mozak, i pored sve svoje prilagodljivosti, u stvari ograničen. Mi smo naštimovani na uobičajeno, i teško nam je da shvatimo okolnosti koje nenormalno istupaju iz sfere očekivanog. Nepunih par minuta posle tog čudnog tutnja većina je, barem prividno, izbrisala to iskustvo, i svi su, uglavnom, nastavili utabanim stazama jutarnje rutine.
Neposredno iznad železničkih platformi bio je mezanin, odakle je 10 paralelnih pokretnih stepenica vozilo svih onih 6 spratove, ujutru, sve na površinu, a uveče u obrnutom smeru. Kao i svakog jutra, reka ljudi je tekla uzbrdo, pridržavajući se nepisanih propisa uobičajenim na sličnim instalacijama za masovni transport: sa desne strane stepenica se stoji, sa leve hoda. Svet se na pokretnim stepenicama Svetskog trgovačkog centra delio na stajače, umorne i neambiciozne, i penjače, užurbane i spremne za trku pacova koja ih očekuje tokom dana. Tih godina, valjda još uvek izvan domašaja sredovečnosti, bio sam uglavnom među penjačima.
Još jedna divna osobina ljudskog mozga: kada se nešto bitno dogodi, celokupno, kako psiholozi kažu, perceptivno i kognitivno okruženje se trajno registruje, tj. zauvek zapamtimo sve slike, zvuke i mirise, i sve misli koje nam tada prolete kroz glavu, bez obzira da li imaju ikakve veze sa tim bitnim događanjima ili ne. Dobro se sećam o čemu sam razmišljao penjući se uz pokretne stepenice: zavisnost ugovora o razmeni akcija od interesnih stopa, preslišavao se šta znači skraćenica LIBOR, i još par banalnosti vezanih za predstojeću trku pacova. Te misli je prekinula galama negde sa dna stepenica. Zaturbanjena prilika neodređenog etničkog porekla je mlatarala rukama i drala se da evakuišemo zgradu.
Kažu da vanzemaljci slobodno šetaju ulicama Njujorka jer na njih niko ne obraća pažnju, pogotovo ako su zaturbanjeni, neodređenog etničkog porekla i ponašaju se neuračunljivo. Ne verujem da je tada iko iz reke ljudi na pokretnim stepenicama povezao tutanj na železničkoj platformi sa upozorenjima zaturbanjenog vanzemaljca.
U prizemlju, gde je bio tržni centar, na prvi pogled sve je bilo normalno. Međutim, u vazduhu je počeo da se oseća dim, i u stotinak metara dugom hodniku prema izlazu počela je da se skuplja dimna zavesa, prvo prozirna i skoro neprimetna, a onda, sve gušća i gušća. Panika je počela da se oseća u gužvi. Međutim, između tutnja u podrumu i dima u prizemlju, barem u mojoj svesti, još nije bilo nikakve veze. Kasnije, shvatio sam da je dim proputovao taj put od skoro devedeset spratova za svega par minuta, da li kroz ventilacioni sistem, da li, jednostavno, liftovima kojima su srećnici tik ispod pogođenih spratova pobegli, ne znam.
Ti liftovi u bočnim hodnicima su bili prvi nesumnjivi znak da se dešava nešto ozbiljno. Vrata bi se otvorila, oblak dima bi pokuljao, i ljudi bi, vrišteći, istrčali. To više nije bilo u skladu sa teorijom da je izbio požar u nekoj od radnji u tržnom centru.
Masa je počela da trči prema izlazu, u panici. Na samom izlazu, jedna starija gospođa je posrnula ispred mene na stepenicama. U tom gorepomenutom činu obične pristojnosti, pomogao sam joj da ustane.
“Dios mio, šta se dešava“, usplahirano se pitala.
Ništa strašno, promumlao sam nesuvislo.
Napolju, 11. septembar 2001. u Njujorku je bio divan dan. Nebo je bilo pokriveno papirom koji je lepršao prema površini. Milioni konfeta sa kristalnim plavetnilom u pozadini. Zabezeknuti prolaznici su, uglavnom otvorenih usta, gledali u raštimovanu realnost devedeset spratova iznad, gde je iz ogromne rupe – dovoljno velike da kroz nju proleti avion, bio je crno-humorni komentar – kuljao dim, i povremeno bi bljesnuo crveni jezik plamena. Uz urlanje sirena, pristizali su vatrogasci, i odlazili, kako se ispostavilo, u svoju smrt.
Ja sam, nošen valjda tim istim instinktom da se vratim u svakodnevicu, hodao prema zgradi u kojoj radim. Ulice su bile prekrivene papirom. Pamtim jedan od njih: porast proizvodnje u četvrtom kvartalu 2001. i tokom 2002. Nesumnjivo, deo jedne od onih uvek optimističkih prezentacija velikim šefovima, sa fino nagorelim obodom i nekoliko mrlja od kapi vode, valjda iz sistema za gašenje požara.
Ni jedna prognoza porasta proizvodnje nikad ne sadrži jedanaeste septembre kao mogućnost.
U 9:03 sam hodao pored Berze. Ništa nisam video. Začuo se strahovit metalni prasak, jedan od onih zvukova koji se ne samo čuju, nego i osete. Pose svega par minuta, ljudi su masovno počeli da napuštaju okolne zgrade.
Avioni su pogodili Svetski trgovački centar, rekli su mi par kolega. Sve telefonske veze su bile mrtve. Krenuo sam Drugom avenijom pešice prema centru. Tornjevi su goreli kao svećice na torti. Sat kasnije, na putu za Pensilvanijsku stanicu, negde oko 14. ulice, naišao sam na par ljudi oko zaustavljenog automobila kako sluša radio.
Južni toranj se srušio, čuo sam.
Vol strit je bio zatvoren nedelju dana. Ruševine su se pušile mesecima. Pošto su raščišćene, na scenu su stupili najvatreniji američki patrioti, Kinezi, sa brošurama „11. septembar – Tragedija!“ za 4 dolara. Danas, osam godina kasnije, uveliko se gradi „Toranj slobode“. Izgleda da mi svi (sem, možda, patriotskih Kineza) posedujemo gen za komunizam. Ili, barem, komunističku propagandu.
Sa prozora moje sobe u Beogradu se nekad video Avalski toranj. Razumem da je, posle 11. septembra, mnogima – u izvesnom smislu, i meni – iskrsnula ideja o Božjoj (ili Alahovoj) pravdi. Međutim, teško je da se uživa u crkavanju komšijskih krava ukoliko smo prinuđeni da mu prisustvujemo. 11. septembar je bio zločin. To ne znači da milioni drugih postupaka kroz ljudsku istoriju nisu takođe bili zločini. Oko za oko, kažu. To ima smisla samo za one dovoljno udaljene od tog procesa kopanja očiju. Iz blizine, očigledna je njegova surova besmislenost.

Država ulaže u železnice
Vlada Srbije će nastaviti da podržava izgradnju železničke infrastrukture i modernizaciju železnice u Srbiji, najavio je juče premijer Srbije Mirko Cvetković prilikom obilaska gradilišta Batajnica–Golubinci na železničkom Koridoru 10. Kako prenosi Tanjug, Cvetković je istakao da je cilj ovakve namere da srpske železnice ponovo dobiju stari sjaj i da postanu sredstvo masovnog prevoza putnika i robe.
– Srbija trenutno ulaže u železnice oko 500 miliona evra. Izgradnja infrastrukture se često vezuje samo za putnu infrastrukturu, ali ovo je primer da vlada stoji i iza izgradnje železničke infrastrukture – naglasio je Cvetković.
Milovan Marković, generalni direktor Železnica Srbije, najavio je da će 15. novembra biti završena modernizacija pruge Batajnica–Golubinci na železničkom Koridoru 10 u koju će biti uloženo 30 miliona evra. – Na toj deonici projektovana brzina vozova biće do 160 kilometara na čas – kazao je Marković, a prenosi Beta.
On je dodao i da se radovi obavljaju bez većih tehničkih problema, ali da je zbog vremenskih uslova pomeren rok za završetak pruge.
Inače, predviđeno je da na deonici Batajnica–Golubinci bude remontovano i izgrađeno ukupno 31 kilometar pruge, uključujući i izgradnju novog koloseka u dužini od 7,4 kilometra od Stare Pazove do Golubinaca.
Projekat modernizacije pruge finansira se iz kredita Evropske investicione banke, u ukupnom iznosu od 80 miliona evra. Iz tog kredita se, kako navode u Železnicama Srbije, finansira i izgradnja 10 kilometara dvokolosečne pruge od Gilja do Paraćina i popravka 58 kilometara na pruzi Niš–Dimitrovgrad.
Radove na pruzi Batajnica–Golubinci juče su obišli i ministar za infrastrukturu Milutin Mrkonjić i gradonačelnik Beograda Dragan Đilas.

U čast srpske železnice
Obeležavajući 125 godina železnice u Srbiji, Pošta Srbije pustila je u opticaj prigodnu poštansku seriju od dve marke nominale 22 i 46 dinara. Promocija maraka u organizaciji JP PTT saobraćaja „Srbija”, JP „Železnice Srbije” i „Jugomarke” biće održana danas u prostorijama Upravne zgrade „Železnica Srbije”.
Prvu zvaničnu ideju za gradnju železničke pruge dao je Miloš Obrenović još 1837. godine. O tome svedoči članak „Gvozdeni put i paravoz” „Serbskog narodnog lista” iz Pešte. Aleksandar Karađorđević je 1851. godine od Porte u Istanbulu tražio odobrenje za izgradnju pruge. Shvatajući važnost pruge ,Turci su pozvali geometre iz Engleske da odrede trasu. Kada je Aleksandar Karađorđević doznao za to toliko se razbesneo pa je geometre proterao.
Srbija se potom okrenula Austrougarskoj, od koje je dobila podršku za izgradnju pruge Beograd–Niš. Međutim, srpsko-turski rat odložio je dalje pripreme. Na Berlinskom kongresu 1878. godine, na kojem je Srbija dobila potpunu nezavisnost, doneta je odluka o izgradnji železnice koja će preko Srbije i Bugarske povezivati Evropu sa Turskom i Bliskim istokom. Na osnovu ove odluke i na insistiranje Austrougarske juna 1880. godine Srbija je zaključila ugovor o izgradnji pruge od Beograda do Niša, sa krakom do Vranja. Nakon dobijanja povoljnih kredita radovi su počeli 15. jula 1881. godine, kada je knez Milan Obrenović nedaleko od današnje „Gazele” udarcem srebrnim budakom označio početak izgradnje srpskih železnica.
Prvi voz, ukrašen cvećem i srpskim trobojkama, iz Beograda ka Nišu krenuo je 4. septembra 1884. godine. Pored velikog broja građana, ovom događaju prisustvovali su gosti iz Beča, Budimpešte i Pariza. Prva redovna kompozicija sa putnicima krenula je 15. septembra i taj datum je zvaničan početak železničkog saobraćaja u Srbiji. Dužina pruge bila je 243,5 kilometara i imala je 23 stanice.
Tom prilikom puštena je u upotrebu i zgrada železničke stanice u Beogradu, koja je po planovima arhitekte Dragutina Milutinovića urađena u duhu klasične arhitekture na nasutom prostoru nekadašnje „Bare Venecije”. Vrata stanice su se završavala u obliku polukruga iznad koga je u gvožđu, rimskim brojevima, ispisana godina kada je sagrađena stanica. Stanica je bila bombardovana u oba svetska rata. Zgrada niške železničke stanice, sagrađena kad i pruga, tokom anglo-američkog bombardovanja 1944. godine bila je tako oštećena da nije bila moguća obnova.
Inače, prva pruga na teritoriji današnje Srbije povezivala je Belu Crkvu sa delom Banata koji se danas nalazi u Rumuniji i puštena je u upotrebu avgusta 1854. godine.
Na marki nominale 22 dinara motivi su prva parna lokomotiva železnice Srbije tip CS 1, grb „Srpske državne železnice” iz 19. veka, i u pozadini zgrada beogradske železničke stanice. Na marki nominale 46 dinara prikazana je elektrolokomotiva serije JŽ 441, grb JP „Železnice Srbije”, a u pozadini zgrada niške železničke stanice. Na koverti prvog dana prikazana je geografska karta pruge Beograd–Niš sa lokalnim stanicama i red vožnje prvog svečanog voza iz Beograda. Umetničku obradu maraka i koverta uradila je Nadežda Skočajić, dizajner, a stručnu saradnju pružio je inženjer Slobodan Rosić.
Marke su štampane tehnikom višebojnog ofseta u Zavodu za izradu novčanica u tabačićima od po 10 maraka i u tiražu 528.000 komada marke od 22 dinara i 128.000 marke od 46 dinara. Na dan emitovanja serije Pošta Srbije pustila je u opticaj i prigodan koverat prvog dana sa prigodnim žigom pošte 11101 Beograd.

Samo Evine slike
Bivša „Vonderbra” devojka, jedan od top deset supermodela s kraja prošlog veka, Čehinja Eva Hercigova ponovo se našla na listi neobičnih uspeha. U poslednjem broju francuskog izdanja časopisa „El” njen lik se nalazi na skoro 40 odsto stranica. U modnom editorijalu na čak 86 od ukupno 214 stranica magazina smeška se Eva na slikama koje su napravila trojica poznatih fotografa – Žan-Baptist Mondino, David Vasiljević i Žan Valter.
Plavuša, visoka 1,80 centimetara, rođena je pre 36 godina u gradiću Litvinov, u Češkoj.
Kao tinejdžerka pobedila je na izboru za mis u Pragu i već na početku karijere, zbog zanosnog poprsja, postaje omiljeni model donjeg rublja. Angažuje je kompanija „Vonderbra” poznata po proizvodnji brushaltera koji podižu grudi, nakon čega Eva stiče nadimak „mis ’Vonderbra’”. Nije izbegla ni rad za američku kompaniju „Viktorija sikret” čiji je profesionalni moto da angažuje samo najlepše žene sveta za reviju u Majamiju, koje stičući nadimak „Viktorijini anđeli” mogu da otvore svaka druga vrata za rad na pistama i u modelingu.
Mnogi su je zvali Merilinkom devedesetih zbog sličnosti sa poznatom holivudskom glumicom.
Eva je osim zbog rada kao maneken novinske stupce punila i zbog privatnog života. Navodno njen brak sa bubnjarem grupe „Bon Žovi” Tikom Toresom označen je brakom iz koristi, tačnije da bi dobila zeleni karton za Ameriku. Bila je u vezi i sa italijanskim fudbalerom Filipom Inzagijem.
Od 2001. je u vezi sa jednim italijanskim poslovnim čovekom i u junu 2007. godine dobili su sina. Ove godine vratila se poslu.

Počela berba u trebinjskim vinogradima
Trebinje – Iako je leto na jugu Hercegovine bilo neuobičajeno kišovito i nepovoljno za vinogradare, ovogodišnji rod grožđa u vinogradima trebinjskog polja biće veoma dobar. Berba je najpre počela u vinogradima preduzeća „Agrokop” i procenjuje se da će ukupan rod biti oko sto dvadeset vagona, što je za petnaest vagona više u odnosu na prošlu godinu. Polovina grožđa, prema ranije sklopljenim ugovorima, biće prodata trebinjskim vinarijama, a druga polovina dostupna je za kupovinu građanstvu. Naime, veliki broj trebinjskih domaćina voli da proizvede vlastito vino, iako nemaju svoje vinograde.
 – Imali smo iz Federacije zahteva za prodaju, ali smo morali odbiti deo ponuda, da bismo zadovoljili naše individualne kupce. Ove godine je bilo nepovoljno vreme, kišno proleće se produžilo gotovo do kraja jula, a potom su temperature sa 25 naglo porasle na 38 stepeni. To je šok za sve biljke pa i za vinovu lozu. Ipak, uz pojačane mere zaštite uspeli smo da očuvamo kvalitet, dok je u okruženju veliki deo prinosa propao – kaže direktor AD „Agrokop” Dragan Turanjanin.
Za berbu u vinogradima „Agrokopa”, na 160 hektara angažovano je oko sto pedeset sezonskih radnika.
Berba u privatnim vinogradima trebalo bi da počne sredinom meseca.
 – Ova godina je zahtevala izuzetan angažman kako bi se grožđe očuvalo. Gotovo svakog meseca imali smo po dve kiše, što pogoduje razvoju oboljenja, pa smo zaštitna sredstva primenjivali češće nego u normalnim godinama. Zahvaljujući tome imaćemo „vranac” i „žilavku” dobrog kvaliteta – procenjuje Ranko Petijević, vlasnik porodične vinarije.
Vinovom lozom na području Trebinja zasađeno je oko sedamsto hektara obradivog zemljišta, a više od polovine je u privatnom vlasništvu. Vinogradarstvo i proizvodnja vina u poslednjoj deceniji doživeli su pravi procvat, a vina sa ovog područja sve su traženija na domaćem i inostranom tržištu.

„Smiraj” za bezimene srpske žrtve
Od našeg dopisnika
Istočno Sarajevo – U novoizgrađenu spomen-kosturnicu na vojničkom groblju u Miljevićima u Istočnom Novom Sarajevu danas će, u okviru obeležavanja Dana nestalih i poginulih u Odbrambeno-otadžbinskom ratu, biti sahranjeno 245 posmrtnih ostataka neidentifikovanih srpskih žrtava od kojih je 170 pronađeno na širem području Sarajeva. Među neidentifikovanima najviše je civila, čak 90 odsto, koji su ubijeni prve ratne godine, što je samo jedno od „poglavlja” sumorne statistike koja svedoči o Sarajevu kao najvećem stratištu stradanja srpskog naroda.
„Jedan broj neidentifikovanih pronađen je u masovnim grobnicama, na groblju „Lav”, pomoćnom fudbalskom stadionu „Koševo” i u sarajevskom naselju Dobrinja i, prema dokazima koji su u posedu srpske strane, u većini slučajeva vršen je uviđaj. Više puta su uzimani uzorci za DNK analizu, ne samo sa posmrtnih ostataka sarajevskih žrtava nego i onih koje su pronađene na području Srebrenice, Goražda, Bratunca, Zvornika, Tuzle, Kaknja, Breze, Visokog, Rogatice i Višegrada, ali, i pored toga, sve one i dan-danas nose oznaku N. N.
Neki od uzetih uzoraka su čak izgubljeni pa ponovo uzimani što je samo jedan od dokaza smišljene opstrukcije u razotkrivanju istine o stradanjima srpskog naroda, kaže Slobodan Škrba, član Operativnog tima za traženje nestalih Vlade Republike Srpske. Srbi su, tvrdi on, na identičan način nestajali na svim prostorima koje je kontrolisala takozvana Armija BiH, „zločini koji su počinjeni u Sarajevu bili su unapred planirani, izvršeni su uz znanje ratnog muslimanskog rukovodstva i uz pomoć pripadnika raznoraznih paravojnih i civilnih formacija kojima su komandovali najveći predratni sarajevski kriminalci, od kojih su neki iz zatvora pušteni koji dan pre početka rata”.
Prema trenutno raspoloživim podacima, koji se svakodnevno menjaju, Republika Srpska još traga za 1 772 nestala, od kojih je 1 020 civila, među kojima je i sedmoro dece. Na identifikaciju čeka ukupno 634 posmrtna ostatka, 389 se već nalazi u novoizgrađenim spomen-kosturnicama u Nevesinju i Banjaluci koje po izgledu podsećaju na ovu u Istočnom Sarajevu u kojoj će od danas, nakon što su godinama stajali u prostorijama bez odgovarajućih uslova, „smiraj” naći i preostalih 245 posmrtnih ostataka.
Broj srpskih žrtava koje ni nakon 14 godina od rata nisu dobile svoje ime i prezime daleko je veći, na desetine ih je pod znakom N. N ukopano na gradskim grobljima u Visokom i Zenici gde su „dospele” pod čudnim i neobjašnjivim okolnostima. Škrba nema dilemu: „Ovo je jedan deo scenarija politike Stranke demokratske akcije, oličene u liku Amora Mašovića, nekadašnjeg člana Federalne komisije za traženje nestalih, a sadašnjeg člana direktora Kolegijuma Instituta za traženje nestalih lica BiH”, izričit je on.
„Vlasti u Sarajevu i Zenici izvršile su asanaciju terena, pokupile su žrtve i smestile ih u razne mrtvačnice gde su držane deset do 12 godina da bi onda bile pokopane u visočko, odnosno zeničko groblje, i to pod oznakom KRI-NN, što je dokaz da je nad ovim žrtvama izvršen uviđaj. Naravno, pre ukopavanja nisu uzimani uzorci za DNK analizu – objašnjava Škrba i konstatuje da je nemoguće da je neko mogao dovoziti tela stradalih u mrtvačnicu mimo znanja onih koji su svojim potpisom overili zapisnik o obavljenom uviđaju i koji bi, da imaju imalo morala i razumevanja za patnje porodica nastradalih, morali da kažu kako i šta se dogodilo sa njihovim najmilijim.
Škrba je, istovremeno, potpuno uveren da bi trenutna situacija, što se tiče pronalaženja i identifikacije nestalih Srba, izgledala daleko drugačije da se politika nije umešala u ovaj proces i da predstavnici iz RS koji su u njega uključeni rade svoj posao. „U tom slučaju ni Amor Mašović, bez obzira što ga podržava Međunarodna komisija za traženje nestalih, ne bi se mogao ponašati kako se ponaša”, sugeriše on. Izražava i uverenje da se vlasti RS, u odnosu na federalne, daleko humanije odnose prema sudbini nestalih, „dok Vlada RS formira komisiju kako bi se rešio 'slučaj' Avde Palića, federalni zvaničnici u kontinuitetu čine sve da se srpske žrtve nikada ne pronađu“.

Makedonijom krstari 15.000 detektiva
Od našeg dopisnika
Skoplje – Specijalci makedonskog MUP-a iz sektora za borbu protiv organizovanog kriminala u subotu su priveli Anđela Jovanovskog (54), predsednika Komore za obezbeđivanje imovine i lica „Detektiv”, čime je otvoren novi policijsko-detektivski slučaj. Protiv Jovanovskog i još četrnaest njegovih saradnika podnesene su krivične prijave pod optužbom da su bez odgovarajuće dozvole izdali 1.117 licenci za obezbeđivanje imovine i lica.
Među optuženima su i šestorica pripadnika MUP-a Makedonije koji su predsedniku ove komore pomagali u nedozvoljenom biznisu sa detektivskim licencama, koje su praktično prodavane zaposlenima u privatnim agencijama za zaštitu imovine i lica.
O mutnim radnjama u ovom unosnom biznisu godinama se pričalo i prepričavalo, ali hapšenjem Jovanovskog obelodanjeni su neverovatni podaci, pre svega da u Makedoniji detektivsku licencu poseduje petnaest hiljada osoba.
Predsednik druge komore Republike Makedonije za obezbeđivanje imovine i lica i detektivskih usluga Tihomir Nikolovski saopštenjem je pozdravio akciju policije i hapšenje šefa konkurentske komore.
Upravo je to bilo šlagvort makedonskim medijima da bez zazora obelodane svoja saznanja o mutnim radnjama u sferi privatnog obezbeđivanja imovine i lica, pa, između ostalog, i to da je rivalstvo između dve najveće komore višegodišnje i da su u ceo biznis umešani i pripadnici makedonske policije.
Obe komore su, inače, zavedene u Centralnom registru, znači legalno se bave poslom za koji su registrovane, s razlikom što „Detektiv” nije dobio dozvolu ministra policije Gordane Jankulovske, ali je poseduje komora kojom rukovodi Tihomir Nikolovski.
U MUP-u Makedonije kažu da je jedina ovlašćena agencija za izdavanje licenci za obezbeđivanje imovine i lica ona kojom rukovodi Nikolovski jer ima zvaničnu komisiju koja utvrđuje validnost kandidata za bavljenje ovim opasnim i odgovornim poslom. Rukovodilac „Detektiva” je organizovao komisiju sačinjenu od stručnih lica iz policije i armije, ali licence koju on izdaje nemaju važnost, drugim rečima, one su falsifikat.
Na naše pitanje nije li za makedonske prilike enormno veliki broj privatnih obezbeđivača, među kojima ima i osoba sa policijskim dosijeom, pomoćnik ministra makedonske policije Ivo Kotevski je odgovorio da je reč o „slobodnom tržištu” i da brojnost zavisi od potražnje obezbeđivača.
„Ono što je nama kao policiji važno svakako je da obezbeđivači poseduju validnu licencu, koju za sada može da izda samo Komora Republike Makedonije za obezbeđivanje imovine i lica i detektivskih usluga”, kaže Kotevski i naglašava: „Mi vršimo kontrolu i upravo su tako otkriveni imaoci falsifikovane licence, koji se nama žale da su licencu dobili pred komisijom i da su istu platili. Simptomatično je što su neki licencu u ’Detektivu’ platili dvesta, a drugi trista ili četiristo evra.”
Za sada je jedino izvesno da će pred sudom odgovarati predsednik „Detektiva” i njegovi pomagači, a među njima i šestorica pripadnika makedonske policije.

Baklja
„Utakmica je bila odlična! Posle početnog udarca počeli smo pijani da navijamo i palimo baklje, a onda smo se potukli sa njihovima i bežali od policije”.
Ovako je novopečeni navijač lokalnog beogradskog fudbalskog kluba ushićeno prepričao svoj „debi” na tribinama.
Na pitanje koji je rezultat meča, hladnokrvno je odgovorio: „Otkud znam, ne pratim fudbal!”
Huligani koji su pre dva dana napravili „bakljadu” u autobusu na liniji 53 u Beogradu, prethodno demoliravši vozilo, od te su fele „navijača”.
Hteli su da dopru do simpatizera konkurentskog kluba ne osvrćući se na ostale putnike.
Cenu prepada u maniru drumskih razbojnika, naoružanih kamenicama, močugama i bakljama, platila je maloletna devojka koja je zaradila opekotine.
Nije, srećom, životno ugrožena. Preživeće. Bojan Majić nije preživeo. Sećate li ga se? Bio je to dvadesetosmogodišnji Voždovčanin koji je kobnog avgustovskog dana 2005. godine odlučio da ode u Zagrađe kod Sutomora da provede godišnji odmor sa devojkom koja ga je tamo čekala.
Naumio je usput da svrati u Podgoricu i pogleda meč između Voždovca i Zete iz Golubovaca. Put je trajao kratko, jer su navijači Rada naoružani noževima upali u voz u Batajnici i okomili se na kupe u kom su bili navijači Voždovca, među njima i Majić. Ostatak priče se zna.
Država, čini se, u sličnim situacijama burno reaguje samo kad je sama napadnuta, kao u slučaju Uroša Mišića. Zaposeo je naslovne strane kada je divljajući bakljom – po navodima optužnice – pokušao da ubije čuvara reda. Nasuprot tome, suđenje osumnjičenima za napad na Majića sa smrtnim ishodom do danas se odlaže, kažu njegovi prijatelji.
Pričajući u jednoj emisiji o tradicionalnom rivalitetu navijača Želje i Sarajeva, Nele Karajlić je svojevremeno rekao da je najveći „okršaj” pristalica ova dva kluba izbio jedne zime kada su se pre početka utakmice navijači međusobno – grudvali.
Za to vreme, bio je to prvorazredni skandal koji je zaposeo novinske stupce. Država u kojoj se taj incident dogodio više ne postoji, fudbalska liga u međuvremenu je srozana, pa su monotone stadionske borbe zamenili okršaji „dvanaestih igrača” na ulicama.
Umesto snežnih lopti, sevaju noževi i pirotehnička sredstva, potežu se pištolji, ostaju teške povrede, gine se u razmiricama huligana. Pojedina beogradska naselja noću više nisu sigurna zbog navijača koji se okupljaju i slučajne prolaznike zapitkuju: „Mali, za koga navijaš?” Šta god da kažeš, odgovor je pogrešan.
Bilo bi neiskreno reći da pojedini vinovnici navijačkih sukoba nisu raskrinkani. Problem je u tome što svako u Beogradu zna da su u Evropi kazne i za najmanje izgrede drakonske, ali se ovde uvek nađe neki zaštitnik „dvanaestog igrača”.
Ako se tako nastavi, ako bude sve više bakljonoša među navijačima, na gradskim ulicama biće sve manje nevino nastradalih Bojana.

Knjiga od jedne rečenice
Naslov kultnog filma ,,Ne pucajte u pijanistu” zaštitio je mnoge pijaniste. Parafrazirajući ga (Ne pucajte u ,,aforistu“) želeo bih da se isto dogodi i s aforističarima. Oni to zaslužuju još više jer se aforističar rađa, dok se pijanista postaje radom i vežbanjem.
Aforizam je forma izražavanja duhovitosti a ona je poslednja tekovina na dugom putu razvoja psihičkog. Ona se stvara u evoluciono najnovijim strukturama mozga. Zato vic čim čujemo zaboravimo i potrebno ga je više puta ponoviti da bi se zapamtio. Aforističare krasi obdarenost najjačim zakonom prirode, koja uvek upotrebljava minimum energije da bi postigla maksimum efekta. Baš kao što aforističar minimumom reči obuhvata maksimum asocijativnih pojmova. On kombinuje ona značenja reči koja nose višeznačni, ponekad tek naslućeni semantički potencijal, koji katkad samo zvučnošću asocira na ono „što je pisac hteo da kaže”(ali nije smeo). Aforizam može biti toliko sažet da ilustruje u jednoj rečenici čitave epohe. Šta bolje oslikava kasni socijalizam od Vibovog aforizma: „Crvenim drugovima u belim vilama na plavom Jadranu”. Danas bi se reklo da „deca crvenih u svojim belim jahtama letuju, umesto nas, na plavom Jadranu!”
Otkud kod nas aforističari?
Jedan od razloga je naša epska priroda. Mi smo skloni tome da nadugo i naširoko opisujemo, raspravljamo, pričamo u beskraj. Mi nemamo junačke pesme, mi imamo cikluse tih pesama.
Kako je do toga došlo? Tako što su ih stvarali ljudi pod uticajem alkohola i drugih sredstava pogubnih za organsko oštećenje mozga. Ljudi s traumama mozga, udarcima, padovima na glavu, skloni pijenju alkohola i tučama, kao znak oštećenja, postaju okolišavi, lepljivi, nikako da kažu što misle. Da bi se iskazali potrebni su sati. Kao suprotnost tim dosadnjakovićima, duhoviti ljudi su smislili aforizme, gde u najkraćoj mogućoj formi kažu više nego neki kroz kosovski ciklus.
Prethodnica današnjih aforističara su stvaraoci narodnih poslovica, gde se, doduše u drugoj formi, ali slično, no ne i duhovito, izražavaju neke opšte istine. Aforističari svojom kreacijom daju višesmislenost rečenici, od kojih je najmanje jedna duhovita.
Drugi razlog, istorijski gledano, leži u represivnosti državnog aparata koji je zahtevao snalaženje, a ono je pronađeno u metagovoru. Sve je isto, ali opet nije isto. U metagovoru neki pojmovi se podrazumevaju i „onaj koji zna samo će mu se ka’sti”.
Preteče aforističara su dvorske lude, redovno najpametniji ljudi na dvorovima. Njihova je snaga ležala u sposobnosti da kažu šta misle, ali da to ne povredi veličanstvo. Inače ode glava. Zato se i aforističari domunđavaju da kažu istinu, da je saopšte brzo i kratko, da pogode ,,u sridu” a da pri tom ne zaglave u zatvor, ko Nušić zbog kraljeve polutetke.
Aforizam je knjiga koja se sastoji od jedne rečenice. Aforističarima nikako ne odgovaraju honorari koji se plaćaju prema štampanom tabaku. Taj princip odgovara onim organski oštećenim epileptoidima koji skribomanski prljaju papir, bogate se na račun evoluciono najnaprednijih mozgova koje poseduju aforističari. Da bi došli do efektnog aforizma oni troše istu energiju kao i pisci, slikari, muzičari, uostalom sve kreativne ličnosti. Nema ništa iz ništa, samo iz nečega može nastati nešto. A to nešto poseduju retki. Kad pametnom čoveku kažeš na šta ga asocira reč Poljska, on u 80 odsto slučajeva kaže: ,,Stanislav Jirži Lec” . Mi imamo celu grupu, koja se zove beogradski aforistički krug, ali po starom običaju nismo svesni koji je to brend u vremenu kad pamet ima sve veću vrednost. Vlasnici pilana, ciglana i šećerana biće zaboravljeni baš kao i članovi kluba privrednika, ali zato bronza čeka da izlije glave na koje će, kao i na Đurinu, Brankovu, Radojevu, golubovi činiti ono što najbolje rade. Ljudi od duha, duše, duhovitosti rade za večnost, ali bili bi zahvalni i za malo više uvažavanja i na ovom svetu. Nije red da „Jež” životari, a hrčci i cvrčci planduju. Država nije samo tržište, ima ona i druge korektivne mehanizme...

Autobusi meta huligana
Huligani naoružani metalnim šipkama, bejzbol palicama, sa maramama preko lica, ponekad sa navijačkim obeležjima divljaju na ulicama, u autobusima, parkovima uoči i posle gotovo svake utakmice u prestonici. Meta bahatih „navijača” obično su pristalice suprotnih timova, ali u njihovim obračunima često stradaju i slučajni prolaznici, putnici, a najčešće vozila gradskog prevoza. Od početka godine do prekjuče kada je vozilo na liniji 53 demolirano, a troje putnika povređeno, autobusi, trolejbusi i tramvaji napadnuti su i oštećeni 83 puta. Materijalna šteta je ogromna, a obnova vozila uglavnom pada na teret gradskog prevoznika.
– U napadu koji se u nedelju dogodio u Bulevaru vojvode Mišića, kada su huligani presreli autobus na liniji 53, polomljene su prednja i zadnja šoferšajbna, uništena bočna stakla, unutrašnjost autobusa je uprljana, a materijalna šteta je ogromna – kaže Slavica Stevanović, menadžer za odnose s javnošću u Gradskom saobraćajnom preduzeću „Beograd”.
Nasilnici najčešće razvaljuju vrata na vozilima, polupaju stakla, iščupaju šipke, sprejevima i flomasterima ispišu grafite, a na prevozna sredstva nasrću kamenicama, metalnim i bejzbol palicama, ponekad i bakljama.
– Počinioci, od kojih bi osiguravajuća društva trebalo da naplate štetu, uglavnom su nepoznati. Od 83 ovogodišnja napada samo devet napadača je poznato – ističe Stevanovićeva.
Osim uništavanja vozila, prema njenim rečima, huligani nasrću i na vozače ovog preduzeća.
– Od početka godine do sada vozači GSP-a napadnuti su 38 puta. Samo u prvih sedam dana septembra dogodila su se četiri napada, od kojih su se dva desila 7. septembra uveče. Prvo je u Surčinu, u autobusu 605, koji je stajao na stanici, nekoliko huligana pesnicama pretuklo šofera. Iste večeri, na okretnici na Petlovom brdu, otpravnik je pronašao vozača kako u besvesnom stanju leži u vozilu. U početku je mislio da je zaspao, ali kad je prišao video je da je kolega krvav, u dubokoj nesvesti. Osvestio se tek posle četiri sata u Urgentnom centru, a nasilnici su mu ukrali čak i torbicu sa dokumentima – rekla je Stevanovićeva.
Šoferi GSP-a se na različite načine dovijaju da izađu na kraj sa nasrtljivcima jer nikada ne znaju kada će ih i zbog čega napasti.
– Kolega koji je u nedelju vozio „pedeset trojku” postupio je pravilno. Nije otvorio vrata grupi naoružanoj palicama i šipkama. Naši vozači su prošli obuku o kodeksu ponašanja, pa čak imaju i razgovor sa psihologom o tome kako postupiti u incidentnim situacijama – napominje Stevanovićeva.
Sa naoružanim „navijačima” na kraj teško izlazi i policija, koja uoči svake utakmice dodatno pojača svoje snage. U slučajevima da je reč o takozvanim visokorizičnim sportskim događajima, patrole su postavljene na svim frekventnijim mestima u gradu. Ponekad, međutim, ni to nije dovoljno. Huligani uvek nekako nađu način da organizuju „makljažu”, a česta mesta gde se obračunavaju su zavučene ulice i parkovi. U subotu je posle utakmice mesto okršaja bio park u blizini Ministarstva finansija, gde se potukla grupa od pedesetak uglavnom mlađih ljudi. Sevale su metalne šipke, bejzbol palice, bokseri, ali srećom niko nije povređen. Ovi „navijači”, inače, imaju svoja mesta okupljanja odakle kreću u „akcije”, ali i „štekove” gde kriju oružje. Neretko su to stara i napuštena vozila, kontejneri, šiblje, ulazi u zgrade... Sportski događaji tako im dođu samo kao paravan za podmirivanje međusobnih razmirica, u kojima često nastradaju i slučajni prolaznici.
---------------------------------------------------
Đilas: Krajnje vreme da se spreči teror pojedinaca
Dragan Đilas, gradonačelnik, oštro je osudio napad huligana koji su u nedelju ubacili zapaljenu baklju u autobus na liniji 53 u Bulevaru vojvode Mišića. U trenutku napada autobus je bio pun putnika, a šesnaestogodišnja devojka je povređena.
– Ovo je još jedno upozorenje za sve.Ja ponavljam da je krajnje vreme da se spreči teror koji pojedinci u ovom gradu sprovode nad većinom Beograđana. Više puta sam upozoravao da postoje organizovane grupe koje samo traže povod za okupljanje, a onda, pod izgovorom da je reč o patriotizmu, ljubavi prema nekom klubu ili šta god, maltretiraju svoje sugrađane i uništavaju Beograd – naglasio je Đilas.
Nedeljni događaj kada je grupa huligana polupala prozore na autobusu GSP-a i ubacila baklju među putnike, što je jednoj devojci nanelo ozbiljne opekotine, kap je koja je, zaista, prelila čašu.
– Samo u poslednjih nekoliko meseci takozvani navijači naneli su teške povrede ocu i sinu u jednom autobusu kod „Sava centra”, ubacili baklju u drugi i mislim da je sada već zaista dosta!Smatram da je ovo ozbiljno krivično delo ugrožavanja opšte sigurnosti, odnosno nanošenja teških telesnih povreda za koje je zaprećena kazna od jedne do osam godina.Kao gradonačelnik Beograda koji zastupa interese svojih sugrađana, očekujem da se počiniocima izreknu maksimalne kazne kao opomena svima da se život ljudi i imovina Beograda ne smeju ugrožavati. Ako i ovoga puta izostane adekvatna reakcija, bojim se da će sledeći put posledice biti katastrofalne – istakao je Đilas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Matematičari izbegli sukob, izvinjenja nema
Repertoarom rasnih i etničkih provokacija trećake Matematičke gimnazije na ulazu u hotel „Albion” na ekskurziji u Pragu „počastili” su vršnjaci iz Hrvatske. Žestokog batinanja i teže povređenih nije bilo. Incident se ne bi ni desio da su pijane srednjoškolce iz Zadra i Šibenika obuzdali njihovi predavači, koji nisu ni bili prisutni. Između 40 i 50 hrvatskih školaraca pevalo je takozvane ustaške pesme, gromoglasno preteći matematičarima. Nekoliko devojčica uspelo je i nogom da potkači učenice iz Srbije. Prestonički gimnazijalci poslušali su savet profesora – nisu reagovali na provokacije čak ni kada su turističkog vodiča oborili svađalački nastrojeni klinci. Izbegli su sukob i veći incident, vrativši se u autobuse koji su ih iz diskoteke dovezli na počinak. Tako su juče u Matematičkoj gimnaziji nemilu situaciju dočarali očevici i učesnici. Vođa puta i profesor Željko Ležaja zamerio je obezbeđenju hotela koje je, kako kaže, sve vreme bilo prisutno i apsolutno nije pokušalo da smiri situaciju.
– Nema krvi ni materijalne štete, dakle ništa se nije ni desilo – parafrazirao je reči osoblja. Ocenio je da je policija pokušala da incident predstavi kao međuvršnjački sukob, a ne isplanirani napad.
Predstavnicima ambasade Srbije u Pragu trebalo je manje od trideset minuta da se odazovu pozivu u pomoć. Podršku đacima i profesorima pružili su i u naredna četiri sata, koliko je trajalo saslušanje u češkoj policiji. Nisu se odvajali od matematičara i pomogli su im da se prebace u drugi hotel.
Nemanja Marković, direktor turističke agencije „Modena travel” sa kojom su đaci išli na ekskurziju, precizirao je da su u Prag stigli 9. septembra i odseli u istom hotelugde i učeniciiz Hrvatske, doputovali sa sedam autobusa, koji su ih iste noći napali.
– Iznenađen sam neprimernim ponašanjem bivših sunarodnika, posebno zato što se naši đaci na brojnim međunarodnim takmičenjima najviše druže upravo sa decom iz Hrvatske – kaže Srđan Ognjanović, direktor Matematičke gimnazije. Dodao je da im se zbog neprijatne situacije niko nije izvinio ni posle oštrog demarša koji je Ministarstvo spoljnih poslova Srbije uputiloambasadi Hrvatske u Beogradu. 
----------------------------------------------------------------
Nezrelost i alkohol 
Nezrelost i previše alkohola krivi su za sukob učenika u Pragu, smatra Svetko Perković, direktor Pomorske škole u Zadru, a prenose agencije. Zadarske maturante, kako se navodi, razljutilo je to što su u toku prenosa utakmice Engleska – Hrvatska đaci iz drugih zemalja, pa i Srbije, navijali za Engleze.
– Ovo se ne može opravdati. Đaci ne smeju zaboraviti da su u inostranstvu predstavljali i svoju školu i svoju zemlju. Kad utvrdim okolnosti, sankcionisaću takvo ponašanje. U ovakvoj situaciji pokroviteljski stav, koji inače pružam, moji đaci ne zaslužuju – poručio je Perković.
Slične incidente Pomorska škola do sada je kažnjavala opomenom pred isključenje.

Piton se prošetao Mirijevom
U glavnom gradu nema otrovnih zmija, tvrdi Rastko Ajtić, herpetolog iz Zavoda za zaštitu prirode Srbije. Prema podacima stručnjaka ovog zavoda otrovnice su poslednji put primećene u Beogradu pre više od sto godina i to na području Avale i Obedske bare. To što građani ovih dana sve češće nailaze na ne tako omiljene gmizavce u centru prestonice – po trotoarima u Francuskoj i Zmaj-Jovinoj ulici, između parkiranih vozila u Južnom bulevaru, ali i u dvorištu u Brsjačkoj ulici na Zvezdari, naš sagovornik obrazlaže promenom vremena.
– Dolazi jesen, bliži se smena godišnjih doba, a to je period kada zmije idu na kolektivno „spavanje”. Nije neobično ako ovih dana nabasate na ove gmizavce, jer oni sve više traže sigurno mesto da bi bezbedno prezimili. A kada bude granulo sunce, zmije će ponovo potražiti izlaz iz skrovišta i podruma, pa će opet biti viđene u gradu – objašnjava Ajtić. Sugrađani, ipak, ne treba da diraju niti daprilaze gujama čak i kad nisu otrovne, jer neke od njih mogu da ujedu.
Podatak iz Veterinarske stanice „Beograd” da je pre dve sedmice u Mirijevu viđen piton, kojeg je verovatno neki sugrađanin oslobodio, nije posebno iznenadio herpetologa iz Zavoda za zaštitu prirode Srbije. Ajtić uverava da zalutali piton nikako neće moći da preživi na slobodi jer je reč o primerku koji potiče iz tropskih krajeva. Sve zmije iz suptropskih i tropskih delova sveta, kao što su udavi ili pitoni, ne mogu da prežive smenu godišnjih doba. Prvi pad temperature ispod 25. podeoka Celzijusove skale biće koban za napuštenog zvezdarskog pitona, uverava herpetolog.      
Stručnjaci Veterinarske stanice „Beograd” često po prijavi građana ili Centra za obaveštavanje kreću u trku za viđenom zmijom, ali zvanični zadatak stanice nije da brine o ovom problemu. Beograd, nažalost, nema službu specijalizovanu za hvatanje zmija, što predstavlja dodatni problem građanima koji ne znaju kome da se obrate za pomoć. Kako kaže Miloš Marković, portparol Veterinarske stanice „Beograd”, do restrukturiranja stanice ove poslove obavljaju veterinari u dogovoru sa Sekretarijatom za komunalno-stambene poslove.
– Po prijavi građana, policije ili Centra za obaveštavanje, naše ekipe izlaze na teren. Male neotrovne vodene guje, uglavnom belouške i smukulje, koje se hrane glodarima, posle intervencije bivaju puštene u prirodu van grada. Građani u proseku dvaput sedmično prijavljuju da su nabasali na zmiju u gradu – ističe Marković. Najviše prijava stiže iz priobalnih delova grada, tačnije iz Višnjice, delova Mirijeva i Vinče.
Šarke i poskoci, kao predvodnici među otrovnicama žive na planinskim pašnjacima, na velikoj nadmorskoj visini gde je znatno hladnije, a njihova staništa najbliže Beogradu su Vršački breg, Kopaonik, Stara planina i dinarski sistem. U prestonici ima nekoliko vrsta zmija neotrovnica, napominju u Zavodu za zaštitu prirode Srbije. Sugrađani se najčešće susreću sa pet vrsta gmizavaca čiji ujed nije koban po život.
– Ribarica je česta vrsta, ali ona ne ujeda. Ova zmija ima trouglastu glavu isto kao otrovnica, kockaste šare po telu i dugačka je oko metar. Belouška ima iza očiju bele mrlje i takođe ne ujeda. Smuk, koji možemo podeliti na obični i stepski (češće se stani u prigradskim delovima), neotrovna je zmija, izuzetno hitra, ne ujeda sem ako nije meta hvatača. I na kraju smukulja, koju narod često zove lažnom šarkom ili bakarnom zmijom, jedina je neotrovnica sa gradskog područja koja sikće i može da ujede – kaže Ajtić.
Posle 18 godina, koliko se bavi proučavanjem zmija, on tvrdi da od ujeda neotrovnice još niko nije stradao, dok poskok kao jedna od najopasnijih zmija ne boravi na gradskom području, već u centralnim delovima Srbije.
Iz Zavoda za hitnu medicinsku pomoć poručuju građanima da, ipak, treba da budu obazrivi prilikom susreta sa ovom vrstom gmizavaca.
– Kada nekoga zmija ujede, najpre treba da isisa otrov na mestu ranice između dva uboda, jer se polovina ubrizgane zmijske tečnosti putem isisavanja može izbaciti iz organizma. Na ranu odmah treba staviti led ili alkohol, a i podvezivanje iznad mesta uboda može biti i te kako delotvorno. Ako neko ide u krajeve gde provereno ima zmija treba da ponese antiviperinum, serum protiv zmijskog otrova koji odmah treba da iskoristi – objašnjava Nada Macura, pi-ar zavoda. Prilikom susreta sa gmizavcem osoba treba da ostane smirena i da ne pravi nagle pokrete.

Prekobrojna polovina činovnika
Kragujevac – Još početkom 2005. godine, tadašnji gradski ombudsman Milan Petković je zatražio podatke o broju zaposlenih u kragujevačkoj gradskoj upravi. Već u maju, lokalna vlast je sa dužnosti smenila Petkovića, inače prvog gradskog ombudsmana u Srbiji. Svi potonji pokušaji novinara i zainteresovanih građana da dobiju podatke koje je Petković tražio bili su, uglavnom, bez uspeha. U najboljem slučaju, do javnosti su stizale samo polovične informacije. Zapravo, od Petkovićevog razrešenja do danas, njegovi naslednici na mestu ombudsmana nisu se preterano bavili pitanjem broja zaposlenih u gradskoj upravi, pa je zainteresovani deo javnosti mogao da barata jedino brojkama dobijenim iz redova lokalne opozicije ili od „insajdera“ u strukturama gradske vlasti.
„Politika“ je nedavno bila u prilici da na uvid dobije telefonski imenik sa spiskom zaposlenih u kragujevačkoj upravi. U tom internom dokumentu popisani su svi zaposleni, od načelnika pojedinačnih uprava, do radnika obezbeđenja, konobara i portira – na spisku je više od 800 imena.
Na konferenciji za novinare, održanoj u aprilu, odgovarajući na naše pitanje da li u lokalnoj administraciji ima prekobrojnih, gradonačelnik Kragujevca Veroljub Stevanović je izjavio da u gradskoj upravi ima „oko 750 zaposlenih“.
Iako je i sam konstatovao da „postoji višak“, Stevanović je dodao da se može govoriti i o „manjku“, objasnivši da je reč o nedostatku „kvalitetnih kadrova“. Bilo kako bilo, jasno je da gradskoj upravi, u svetlu odredbi novog Zakona o finansiranju lokalnih samouprava koji predviđa uvođenje evropskih standarda, sledi „rebalans kadrova“.
Prema pomenutom evrostandardu (na 1.000 građana najviše dva činovnika u lokalnoj samoupravi), Kragujevac, sa svojih 175.000 žitelja, ne bi smeo da ima više od 350 zaposlenih u gradskoj upravi. To, praktično, znači da bi kancelarije trebalo da napusti gotovo svaki drugi zaposleni.
Prilikom nedavnog boravka u Kragujevcu, ministar za državnu upravu i lokalnu samoupravu Milan Marković naveo je da će opštinske i gradske uprave koje kubure sa prekobrojnima „dobijati kaznene poene“ ukoliko u narednom periodu ne smanje broj službenika. On je objasnio da će po novom Zakonu o finansiranju lokalnih samouprava takvima biti za 30 odsto umanjena sredstva koja se transferišu iz republičke kase.
Istina, ministar je obećao da će „neminovna otpuštanja pratiti adekvatni socijalni programi“, a službenici gradske uprave u Kragujevcu sa strahom se pitaju koje će se obale domoći nakon talasa racionalizacije, imajući u vidu porazni statistički podatak da je na području Šumadije industrijska proizvodnja u ovoj godini opala za 30 odsto.

Kineski povrtnjaci na poljima Dobriča
Žitorađa –  „Prvo što mi se u Srbiji dopalo bilo je – zemlja“, kaže nam Kinez Co Vitajan, dok zajedno hodamo poljem pod plastenicima, koje su tu, nadomak Žitorađe, podigli on i njegovi zemljaci. Najpre su im 6,5 hektara u najam izdali braća Svetislav i Branislav Đorđević, a primer je sledilo još nekoliko Žitorađana, pa su tako usred Dobriča, kako se naziva područje sa obe strane reke Toplice, od Prokuplja do ušća u Južnu Moravu, nikli kineski povrtnjaci. Tu, gde su nekada bila nepregledna žitna polja, sada se uzdižu plastenici. Ne bez simbolike, prizor upotpunjavaju i konture napuštenih i zakorovljenih hala jedne od fabrika Elektronske industrije Niš, koje su u neposrednoj blizini.
I tlo je ovde prilagođeno kineskom načinu gajenja povrća: najpre su sa severne strane podignuta zemljana uzvišenja, viša od pet metara. Na ta brdašca se naslanjaju metalni nosači na koje je složeno još nekoliko redova bala slame. Prema južnoj strani je razapeta plastična folija.
– Pri gajenju povrća ne koristimo nikakvo dodatno grejanje – kaže nam nadzornikCoVitajan, dok prolazimo kroz ulaz u plastenik, koji je ozidan kroz sloj zemlje sa severne strane.
A tamo, do unedogled, pružaju se redovi kod nas odomaćenog povrća, poput paradajza, plavog patlidžana, kelja, ali i onog poreklom sa Dalekog istoka. Sa neskrivenim ponosom Co nam pokazuje krastavce, koji dostižu i metar dužine. Pored već čuvenog kineskog kupusa, pažnju nam privlači boranija uzanih ali izuzetno dugačkih mahuna, pa džinovske tikvice, ljubičaste paprike, salate egzotičnog izgleda, lubenice koje vise na pritkama, zelenih i žutih kora, koje su dovitljivi kineski povrtari povezali plastičnim kesama da ne bi od težine popadale, pa nešto što liči na naš celer, ali ima sasvim drugi miris...
– To zalata. To tikua – trudi se da nas u ovo carstvo uputi naš predusretljivi vodič, izvinjavajući se što još ne govori dobro srpski. Gazda Li, kako oslovljavaju vlasnika ove „fabrike povrća“, tog dana je bio službeno odsutan sa imanja. Za njega kažu da je baš dobro savladao naš jezik, a kako vidimo, ni povrtarski biznis mu nije nepoznanica. Ranije je imao plastenike u Brestovcu kod Leskovca, ali je ta lokacija napuštena, jer su Pusta reka i Jablanica plavile polja.
Pitamo Coa šta rade sa ovolikim povrćem, pogotovo onim koje na našim trpezama još nije odomaćeno. Objašnjava nam da rod iz plastenika uglavnom prodaju na kvantaškim pijacama u Leskovcu, Nišu i Beogradu. U tim gradovima su i najveće kineske kolonije u Srbiji, pa njihovi zemljaci rado kupuju „ukuse zavičaja“. Naravno, tu pazare i vlasnici brojnih kineskih restorana.
– Kinezi ponešto od svojih proizvoda iznesu i na ovdašnju pijacu, ljudi uglavnom kupuju povrće koje odranije znaju, ali uzmu da probaju i ovo njihovo, iz radoznalosti – kaže nam pomenuti Svetislav Đorđević, jedan od meštana, koji je kineskim povrtarima dao u najam svoju parcelu.
– Izuzetno su radni, pošteni i prijatni ljudi. Sve su ovo sami uradili, pa i bunare iskopali, razveli vodu, neumorni su. Ne bih se kajao ni da sam im zemlju dao džabe. Inače, ugovor smo sklopili na 10 godina, za 600 evra godišnje po hektaru. Ja sam zadovoljan, mogu da plaćam porez, a i zemlja se neće zaparložiti, što bi bila i najveća šteta – ističe Svetislav.
A sva ova polja pod plastenicima obrađuje svega petnaestak radnika. Deo njih zatičemo u maloj kineskoj koloniji na periferiji Žitorađe. Kažu da su se ovde već odomaćili. Bez ustezanja pristaju na fotografisanje i razgovor sa reporterom „Politike“ i našim vodičem Ljubišom Miloševićem, hroničarom Dobriča i ovdašnjim sudijom za prekršaje:
– Ja sam mislio da neće sa mnom da razgovaraju, jer sam neke od njih morao da kaznim zbog isteka dozvole boravaka u Srbiji. Ali, vidim, oni mi to nisu uzeli za zlo – kaže Milošević, dok nadzornik gazda Lijevog imanja Co Vitajan potvrdno klima glavom, držeći za goste pripremljene kese sa primercima egzotičnih vrsta „zalata“.

Ostvareni ,,Snovi Hilandara”
Novi Sad – U Master centru Novosadskog sajma do 27. septembra je otvorena jedinstvena izložba zlatara-umetnika, Kragujevčanina Slavoljuba Galića Đanija „Snovi Hilandara” koja je primljena sa izuzetnim interesovanjem.
Pažnju posetilaca izaziva postavka nakita sačinjenog od različitih komada metala, monaškog alata, eksera, starih šarki i delova brava, donetih iz Hilandara, od kojih je Galić, dodajući plemenite metale i dijamante, oblikovao nakit koji je osmislio kao duhovnu podršku ženi koja na Hilandar nema pristupa.
– Ideja mi se rodila prilikom posete manastiru Hilandar. Dobio sam blagoslov bratstva i osnovu za rad, skicirao nakit, a onda ga kombinovao, spajao i oblikovao u vidu minijaturnih skulptura od gvožđa, zlata i dijamanata – objašnjava Slavoljub Galić.
Kolekcija ima 33 komada nakita, u slavu Hristovih zemaljskih godina. Tematski i formom odražava svakodnevicu, ali i vekovno trajanje i duhovnost Hilandara. Nakit nije osmišljen kao modni detalj, već, kako naglašava autor, kao duhovna podrška ženi koja i dalje nema pristup Hilandaru.
Slavoljub (54) je dobitnik mnogobrojnih priznanja za svoja, uglavnom, jedinstvena i ekskluzivna ostvarenja, ali mu je, kako sam kaže, jedno od najdražih što je u udžbeniku za likovno vaspitanje, namenjenom višim razredima osnovne škole, predstavljen i komad nakita pod nazivom „Hilandarska zora”, upravo iz ove kolekcije.
Inspirativni su nazivi pojedinih eksponata nakita kao što su Lestve Jakovljeve, Nedremano oko, Runo Gedeonovo, Nojeva barka, Carska maslina, Milutinove zidine, Hilandarske dveri...
Izložba „Snovi Hilandara”, nakon Novog Sada, biće predstavljena u Grčkoj, Rusiji i drugim zemljama Evrope.

Solo pesme putuju po Srbiji
U Ministarstvu kulture juče je predstavljen projekat „Antologija srpske solo pesme”, koja je deo akcije „Srbija u Srbiji”, čiji je cilj predstavljanje publici izuzetno vrednih solo pesama srpskih autora različitih generacija. Srpske solo pesme u antologiju je uvrstila muzikolog dr Ana Stefanović sa Fakulteta muzičke umetnosti u Beogradu, a iza ovog kapitalnog kritičkog izdanja, u pet knjiga, stalo je Udruženje kompozitora Srbije.
Srpske solo pesme publici će u gradovima Srbije predstaviti naše poznate vokalne solistkinje: Dragana Jugović del Monako, Katarina Jovanović i Aneta Ilić. Pretpremijerni koncert već je održan u Prijepolju 12. septembra a u narednim danima sledi promocija u još devet gradova: Somboru, Subotici, Novom Sadu, Kraljevu, Loznici, Vranju, Leskovcu, Čačku i Užicu.
– Najvažnije je da pesme dođu do pedagoga, solista, muzičara, do biblioteka i muzičkih institucija, i da zažive na koncertnim podijumima. Antologiju smo poklonili svim muzičkim školama u Beogradu i poslali u muzikološke institute i biblioteke u Atini, Sofiji, Plovdivu, Moskvi, Sankt Peterburgu… – rekla je Ivana Trišić, predsednica Udruženja kompozitora Srbije.
Selektor Ana Stefanović objasnila je da je Antologija srpske solo pesme osmišljena tako da na jednom mestu okupi ono najvrednije u našoj vokalnoj lirici, što može da se meri sa svetskim nasleđem. Srpsko muzičko izdavaštvo, kako je dodala, veoma je oskudno, a na ovaj način muzička baština čuva se od zaborava, između ostalog i tako što su mnoga ostvarenja, koja su bila samo u rukopisu, sada prvi put i odštampana.
Dragana Jugović del Monako ispričala je da je na svim svojim dosadašnjim nastupima u zemlji i inostranstvu uvek izvodila bar dve ili tri srpske solo pesme, dok je Katarina Jovanović naglasila da male kulture, poput naše, svakodnevno moraju da se bore za svoje mesto, između ostalog, i putem ovakvih koncerata po Srbiji. Aneta Ilić je istakla da su solo pesme na sopstvenom jeziku poseban podsticaj za umetnika i prilika da se potpuno umetnički izrazi. Na ovim koncertima publika će čuti stihove na muziku Vlastimira Trajkovića, Rajka Maksimovića, Stevana Hristića, Petra Konjovića, Ivane Stefanović, Zorana Hristića, Miloja Milojevića, Konstantina Babića, Dejana Despića i drugih.

Po prihodu veliki, ali gubitaši
Na listi 500 najuspešnijih kompanija u centralnoj Evropi na osnovu prihoda u 2008. godini našlo se šest srpskih kompanija, objavila je revizorska kompanija „Dilojt”. Naftna industrija Srbije je sa prihodom od 3,7 milijardi evra rangirana na 28. mestu, Elektroprivreda Srbije je na 96. mestu, a na listi su još i „Delta maksi” na 101. mestu, PTT „Srbija” na 125, „Ju-Es stil” na 183. mestu i „Srbijagas” na 287. mestu.
Iste kompanije iz Srbije bile su uključene i na prethodnu rang-listu, samo što je Telekom ranije bio posebno rangiran, a sada su njegovi prihodi uključeni u konsolidovani račun PTT-a. Udeo Srbije u broju kompanija na listi je 1,2 odsto, a srpske firme u ukupnom iznosu prihoda kompanija sa liste učestvuju sa 1,5 odsto.
Prema rečima ekonomista, ovo „Dilojtovo” rangiranje ne govori mnogo, a pogotovu ne ono što je najbitnije o kompanijama.
– Kriterijum za ovo rangiranje bio je samo visina ukupnog prihoda, ali je bitno da li je kompanija ostvarila profit ili gubitak – ukazuje Saša Đogović, saradnik Instituta za tržišna istraživanja. – Kada je reč o rangiranim kompanijama iz Srbije, od šest među 500 najvećih u regionu po ukupnom prihodu, četiri su javna preduzeća, a većina od njih je ostvarila gubitke u 2008.
Na primer, samo Elektroprivreda Srbije je prošle godine imala gubitak od 25,7 milijardi dinara, zatim NIS je zabeležio manjak od osam milijardi dinara, a gubitak je imao i „Srbijagas”.
(/slika2)Đogović kaže da ako je neko preduzeće ostvarilo gubitak, ono ne može uopšte biti rangirano na nekoj top-listi, osim na listi gubitaša.
– Naša javna preuzeća moraju da se restrukturiraju da bi poslovala pozitivno i bila rangirana – naglašava naš sagovornik. – A njihovo pozitivno poslovanje se žrtvuje kako bi se nerealno niskim cenama njihovih usluga obezbeđivao socijalni mir, a služe i za zapošljavanje pripadnika partija. Zato je neophodno da se iz njih odstrani država i da njima upravljaju menadžeri.
Inače, „Dilojt” je rangirao i 50 banaka u centralnoj Evropi po visini aktive, ali među njima nema nijedne iz Srbije, dok se na listi najvećih osiguravajućih društava nalaze „Dunav osiguranje” iz Beograda na 46. mestu i DDOR Novi Sad na 50. mestu.
Na prvom mestu liste banaka nalazi se mađarska OTP banka, a na listi osiguravajućih društava poljski PZU.
Na rezultate poslovanja najviše je uticala svetska ekonomska kriza, tako da je 76 odsto analiziranih kompanija imalo pad prihoda, ukazao je direktor sektora za finansijsko savetovanje u „Dilojtu” Darko Stanisavić. On je dodao da prvih 10 mesta na rang-listi najvećih kompanija u centralnoj Evropi zauzimaju kompanije iz sektora energetike – 151, njih 149 se bavi trgovinom robom široke potrošnje, a 114 je iz proizvodnog sektora.
(/slika3)Na prvom mestu je, kao i prošle godine, poljska naftna kompanija PKN Orlen, a za njom slede mađarski „Mol” i ukrajinski „Metinvest”, rečeno je na predstavljanju liste. Kako je navedeno, najveći broj kompanija je iz Poljske, zahvaljujući tome što u toj zemlji nije bilo recesije.
Na listi ima 187 kompanija iz te zemlje, što je 37 odsto ukupnog broja kompanija na listi, Češka ima 69 kompanija na listi, a za njima slede mađarske, ukrajinske i rumunske firme.
Od zemalja nekadašnje Jugoslavije najzastupljenija je Slovenija sa 22 firme na listi, od kojih je najbolje plasiran „Petrol” na 41. mestu, dok je „Merkator” na 46. mestu.
Od 11 kompanija iz Hrvatske, na najboljoj 25. poziciji je „Agrokor”, a zatim INA na 27. mestu.
Jedina makedonska kompanija koja se našla na listi je Rafinerija nafte OKTA, na 344. mestu, dok kompanije iz Crne Gore i Bosne i Hercegovine nisu plasirane na listi 500 najuspešnijih u regionu.
„Dilojt” je rangirao kompanije u saradnji sa časopisom „Biznis i finansije”.
Glavna urednica tog časopisa Milica Kostić istakla je da je za srpske vlasti zabrinjavajući podatak da najbolje rangirane kompanije iz Srbije uglavnom posluju u granicama Srbije, kao i da su veći uspeh postigle kompanije iz zemalja nekadašnje Jugoslavije koje su na početku tranzicije imale slabije ekonomije nego Srbija.

Ista ra­ta za stan i „pun­to”
Ra­ta za stan od 50.000 evra bi­će go­to­vo ista kao i za ku­po­vi­nu „pun­ta” i u pr­ve tri go­di­ne iz­no­si­će od 58 do 68 evra.
Ovim re­či­ma je pot­pred­sed­nik vla­de i mi­ni­star eko­no­mi­je i re­gi­o­nal­nog raz­vo­ja Mla­đan Din­kić, na ju­če­ra­šnjoj kon­fe­ren­ci­ji za štam­pu, pred­sta­vio pro­gram sub­ven­ci­o­ni­sa­nih stam­be­nih kre­di­ta za no­vo­grad­nju ko­ji će se u če­tvr­tak na­ći pred čla­no­vi­ma vla­de.
– Ova­ko po­volj­ni i atrak­tiv­ni uslo­vi za ku­po­vi­nu sta­na vi­še ni­ka­da ne­će bi­ti mo­gu­ći. Pred­vi­đe­no je da u pr­ve tri go­di­ne, od­no­sno do 31. ok­to­bra 2012. go­di­ne, stam­be­ni kre­di­ti bu­du bes­ka­mat­ni. Od­no­sno, ra­ču­na­mo da će u tom pe­ri­o­du pri­vre­da po­la­ko, ali si­gur­no iz­la­zi­ti iz kri­ze i da će gra­đa­ni bi­ti u mo­guć­no­sti da ser­vi­si­ra­ju svo­je oba­ve­ze – uve­ren je Din­kić.
Cilj pro­gra­ma je, do­dao je, da gra­đa­ni­ma obez­be­di da što jef­ti­ni­je i lak­še do­đu do kro­va nad gla­vom, an­ga­žo­va­nje do­ma­će gra­đe­vin­ske in­du­stri­je, ali i da se sti­mu­li­še ku­po­vi­na sta­no­va u no­vo­grad­nji. Kre­di­ti će va­ži­ti sa­mo za ku­po­vi­nu no­vih sta­no­va i sta­no­va u iz­grad­nji, ali i ku­po­vi­nu ku­ća, uko­li­ko to do­zvo­lja­va po­slov­na po­li­ti­ka ban­ke. Mak­si­ma­lan iz­nos kre­di­ta je 100.000 evra, rok ot­pla­te 30 od­sto, dok je mi­ni­mal­no uče­šće pet od­sto.
– Dr­ža­va će obez­be­di­ti sred­stva (20 od­sto od ukup­nog kre­di­ta) za bes­ka­mat­ni deo zaj­ma, dok ban­ke kre­di­ti­ra­ju pre­o­sta­lih 75 od­sto. U pr­ve tri i u po­sled­njih pet go­di­na ot­pla­ta će bi­ti bes­ka­mat­na, jer će vla­da sub­ven­ci­o­ni­sa­ti ka­ma­tu u pu­nom iz­no­su. Od no­vem­bra 2012. go­di­ne ko­ri­snik na­sta­vlja da ot­pla­ću­je kre­dit po­slov­noj ban­ci sa ka­ma­tom ko­ja će bi­ti ma­nja od šest od­sto. Za­hva­lju­ju­ći ovom pro­gra­mu sub­ven­ci­o­ni­sa­nih stam­be­nih kre­di­ta, mo­gu­će je ušte­de­ti čak 19 pro­ce­na­ta ukup­nog pla­ća­nja ka­ma­te – uve­ren je Din­kić.
Ipak, vla­snik sta­na ne­će mo­ći da iz­da­je ne­kret­ni­nu ko­ju ku­pu­je na kre­dit sve dok u pot­pu­no­sti ne vra­ti za­jam. Ta­ko­đe, ku­pac sta­na mo­ra bi­ti i pri­ja­vljen na toj adre­si ka­ko bi se spre­či­le even­tu­al­ne zlo­u­po­tre­be. Pred­vi­đe­na je i mo­guć­nost za­me­ne sta­rog sta­na za no­vi, uz kre­di­ti­ra­nje raz­li­ke u ce­ni.
Do kra­ja go­di­ne Mi­ni­star­stvo eko­no­mi­je i re­gi­o­nal­nog raz­vo­ja obez­be­di­lo je oko 450 mi­li­o­na di­na­ra za kre­di­ti­ra­nje, a u bu­dže­tu za 2010. go­di­nu sred­stva će bi­ti obez­be­đe­na u za­vi­sno­sti od to­ga ka­kvo in­te­re­so­va­nje bu­de na tr­ži­štu, ob­ja­šnja­va mi­ni­star. Je­dan od uslo­va je­ste i da gra­đa­ni ko­ji ne­ma­ju re­še­no stam­be­no pi­ta­nje ne bu­du sta­ri­ji od 45 go­di­na i da već ne­ma­ju stam­be­ni kre­dit u ko­ri­šće­nju, ali i da nji­ho­va me­seč­na pri­ma­nja ne pre­la­ze 120.000 di­na­ra me­seč­no.
Ra­ču­ni­ca Mi­ni­star­stva eko­no­mi­je po­ka­zu­je da ra­ta u pr­ve tri go­di­ne za stan u ši­rem cen­tru Be­o­gra­da ko­ji ko­šta 82.500 evra iz­no­si od 96 do 113 evra.
Pre­ma re­či­ma Oli­ve­ra Du­li­ća, mi­ni­stra ži­vot­ne sre­di­ne i pro­stor­nog pla­ni­ra­nja, pro­blem je u to­me što se no­vo­i­zgra­đe­ni sta­no­vi go­to­vo i ne pro­da­ju, ali i to što je ono što je u po­nu­di pri­lič­no sku­po.
– Na­ša na­me­ra je da te pro­ble­me re­ši­mo, jer je tr­ži­šte glad­no za sta­no­vi­ma ove kva­dra­tu­re. Na­dam se da će ovo de­lo­va­ti i pod­sti­caj­no i na op­štin­ske upra­ve da spu­ste ce­nu na­kna­de za ure­đe­nje gra­đe­vin­skog ze­mlji­šta – uve­ren je Du­lić.
----------------------------------------------------
Sve Din­ki­će­ve sub­ven­ci­je
Pro­gra­mom za eko­nom­sku sta­bil­nost, ko­ji je vla­da do­ne­la pro­šlog pro­le­ća za po­di­za­nje li­kvid­no­sti pri­vre­de, pre­ko sub­ven­ci­o­ni­sa­nih kre­di­ta na tr­ži­šte je „upum­pa­no” oko 812 mi­li­o­na evra.
– Plan je da se do kra­ja go­di­ne do­stig­ne su­ma od mi­li­jar­du evra i to će bi­ti mo­gu­će – uve­ra­va Din­kić.
U pro­gra­mu sub­ven­ci­o­ni­sa­ne ku­po­vi­ne auto­mo­bi­la, za za­me­nu sta­rog auto­mo­bi­la za no­vi „pun­to”, za­sad se pri­ja­vi­lo 10.000 lju­di. Do­ti­ra­na je i ku­po­vi­na trak­to­ra, ali i osta­lih po­tro­šač­kih kre­di­ta, uklju­ču­ju­ći i one za tu­ri­stič­ke aran­žma­ne.  
----------------------------------------------------
Trak­to­ri vo­ze ka Ba­ri­ču
In­du­stri­ja mo­to­ra i trak­to­ra (IMT) i In­du­stri­ja mo­to­ra Ra­ko­vi­ca (IMR) usko­ro će po­sta­ti jed­no pred­u­ze­će, ka­zao je ju­če Din­kić. Pre­ma nje­go­vim pre­či­ma, no­va fir­ma ra­di­će na no­voj lo­ka­ci­ji.
– Obe fa­bri­ke će bi­ti iz­me­šte­ne na lo­ka­ci­ju ne­ka­da­šnje Pr­ve iskre „Ba­rič”, gde po­sto­ji kom­plet­na in­fra­struk­tu­ra za pro­iz­vod­nju trak­to­ra.
------------------------------------------------------------
Vi­šak 10.000 či­nov­ni­ka
Pla­nom za re­for­mu jav­ne po­tro­šnje pred­vi­đe­no je da se u pr­vih go­di­nu da­na ot­pu­sti 10.000 lju­di za­po­sle­nih u dr­žav­noj ad­mi­ni­stra­ci­ji, ka­zao je Din­kić.
– Broj od 14.000 ot­ka­za ko­jim ba­ra­ta mi­ni­star­ka Di­a­na Dra­gu­ti­no­vić ve­ro­vat­no uklju­ču­je i vi­ško­ve u još ne­kim sek­to­ri­ma ko­ji su jav­ni – ob­ja­šnja­va on.
Na pi­ta­nje ko­li­ko ima vi­ško­va u nje­go­vom mi­ni­star­stvu, Din­kić od­go­va­ra da je već uki­nuo tri agen­ci­je – Agen­ci­ju za ma­la i sred­nja pred­u­ze­ća, Ga­ran­cij­ski fond i SME­KA, ali da, pre­ma nje­go­voj okvir­noj pro­ce­ni, u još dva sek­to­ra ima pro­sto­ra za ušte­du.

Ki­na naj­ve­ći iz­vo­znik
Za ne­ko­li­ko go­di­na Ki­na će po­sta­ti naj­ve­ća svet­ska eko­no­mi­ja. Do tog ci­lja ta naj­mno­go­ljud­ni­ja ze­mlja sve­ta pro­la­zi kroz po­je­di­ne eta­pe i po­la­ko ru­ši do ju­če ne­za­mi­sli­ve gra­ni­ce.
Ki­na je u 2007. pre­te­kla SAD u rob­nom iz­vo­zu i po­sta­la dru­gi svet­ski eks­por­ter.
Bi­la je od­mah iza ne­pri­ko­sno­ve­ne Ne­mač­ke. Pro­šle go­di­ne se, me­đu­tim,sa­svim pri­ma­klaNe­mač­koj za­be­le­živ­ši sa­mo 2,5 od­sto ma­nju vred­nost iz­vo­za, da bi u raz­do­blju ja­nu­ar–jul ove go­di­ne po­sta­la vo­de­ći svet­ski iz­vo­znik pre­te­kav­ši i Ne­mač­ku, ka­že za naš list dr Mi­ro­slav Zdrav­ko­vić, ured­nik saj­ta eko­no­mi­ja.org.
Da ki­ne­ska eko­no­mi­ja gra­bi krup­nim ko­ra­ci­ma ka li­der­skoj po­zi­ci­ji sve­do­če i po­da­ci MMF-a.Ki­ne­ska eko­no­mi­ja je 1980, me­re­no ku­pov­nom sna­gom va­lu­ta a ne te­ku­ćim kur­se­vi­ma, či­ni­la sve­ga 8,9 od­stoame­rič­ke. Već 1990. do­sti­že 15,7,u 2000. je na 30,6, a pro­šle go­di­ne se pri­ma­kla na 55,5 pro­ce­na­ta. Ove, 2009,pro­ce­nju­je se da će bi­ti 60,8, a ne ta­ko da­le­ke 2014. i svih 85,3 od­sto.Eks­tra­po­la­ci­jom sto­pa ra­sta iz go­di­na ko­je pret­ho­de do­la­zi­mo, ka­ko tvr­di Zdrav­ko­vić,do po­da­tka da će u 2017. go­di­ni Ki­na po­sta­ti naj­ve­ća svet­ska eko­no­mi­ja.
Pre­ma ra­ni­jim sta­ti­stič­kim po­da­ci­ma MMF-a, tre­ba­lo je da već 2009. Ki­na po­sta­ne naj­ve­ća eko­no­mi­ja, ali je nje­nouče­šće obo­re­no na osno­vu is­tra­ži­va­nja Svet­ske ban­ke o ku­pov­noj sna­zi do­ma­ćih va­lu­ta u 2005. Po tom is­tra­ži­va­nju, utvr­đe­no je da je ki­ne­ski ni­vo ce­na za oko 40 od­stove­ći u od­no­su na ra­ni­je pro­ce­ne i shod­no to­me je sma­njen njen udeo u svet­skoj eko­no­mi­ji u sa­op­šte­nju za april 2008. go­di­ne.
– Da li je do to­ga do­šlo pu­kim sta­ti­stič­kim i me­to­do­lo­škim pro­me­na­ma ili za­to što se ne­ko­me ti po­da­ci ni­su do­pa­li, u ovom ča­su ni­je mno­go va­žno. To čak ni Ki­ne­zi­ma ne sme­ta mno­go. Oni, du­go­roč­no, zna­ju kuda idu. Na­ša je ne­vo­lja što mi od njih ni­šta ni­smo na­u­či­li, a ka­mo­li po­sta­vi­li te­me­lje iz­vo­zne i raz­voj­ne stra­te­gi­je, ne­go se i da­lje ba­tr­ga­mo u ne­mo­ći šta stran­ci­ma da pro­da­mo – na­gla­ša­va naš sagovornik i do­da­je da ni ovo za­tiš­je u svet­skoj eko­no­mi­ji ni­smo is­ko­ri­sti­li za no­ve teh­no­lo­gi­je i iz­vo­zne po­slo­ve.
Udeo Ki­ne u svet­skoj eko­no­mi­ji po­ve­ćan je sa dva od­sto 1980. na 11,4 pro­ce­na­tau 2008. Zdrav­ko­vićoče­ku­je da će 2014. do­sti­ći 15,5 od­sto. Udeo SAD je u svet­skom eks­por­tu pao sa 22,4 u 1980. go­di­ni na 20,7 od­sto pro­šle go­di­ne. Oče­ku­je se da će u 2014. go­di­nebi­ti 18,4 pro­cen­ta.
Ka­da se po­sma­tra stan­dard gra­đa­na me­ren ku­pov­nom sna­gom va­lu­ta, pro­se­čan Ki­nez je 1980. go­di­ne bio 50 pu­ta si­ro­ma­šni­ji od pro­seč­nog Ame­ri­kan­ca (ne ra­ču­na­ju­ći ras­po­de­lu bo­gat­stva i pri­ho­da unu­tar ze­ma­lja). Taj jaz je 1990. sve­den 29, a u 2008. na osam pu­ta. Pro­ce­ne za 2014. ka­žu da će pro­se­čan Ki­nez bi­ti pet pu­ta si­ro­ma­šni­ji od Ame­ri­kan­ca.
U od­no­su na pro­seč­nog gra­đa­ni­na Sr­bi­je, pro­se­čan Ki­nez je 2000. bio si­ro­ma­šni­ji 58, u pro­šloj go­di­ni 45, a u 2014. oče­ku­je se da će bi­ti si­ro­ma­šni­ji za sve­ga 26 pro­ce­na­ta. A mi, ka­že, na kra­ju Zdrav­ko­vić, i da­lje pri­ča­mo o Evro­pi bez al­ter­na­ti­ve i ne­ka­kvom stra­te­škom part­ner­stvu s Ki­nom. Do­me­ti te i ta­kve po­li­ti­ke, is­ti­če, sa­svim se dru­ga­či­je vi­de ka­da se sta­ve u kon­tekst hlad­nih broj­ki, ko­je ni po če­mu ni­su ohra­bru­ju­će za nas i na­šu eko­no­mi­ju.

Jat er­vejz iz­me­đu Bo­in­ga i Er­ba­sa
Dr­ža­va ne­ma plan o ku­po­vi­ni no­vih avi­o­na za „Jat er­vejz”. Za­sad je­di­no po­sto­ji že­lja da se ob­no­vi flo­ta, ali je mno­go va­žni­je pret­hod­no kon­so­li­do­va­ti na­ci­o­nal­nu avi­o­kom­pa­ni­ju, ka­že za „Po­li­ti­ku” Pre­drag Vu­jo­vić, sa­vet­nik mi­ni­stra za in­fra­struk­tu­ru.
Da­na­šnji raz­go­vo­ri Mi­lu­ti­na Mr­ko­nji­ća sa pred­stav­ni­ci­ma „Bo­in­ga”, ka­ko oce­nju­je, ne­će do­ne­ti ni­šta spek­ta­ku­lar­no.
– Reč je o uobi­ča­je­nim, pro­to­ko­lar­nim su­sre­ti­ma. Dok sam bio na če­lu „Ja­ta”, ta­kvih sa­sta­na­ka je bi­lo naj­ma­nje tri pu­ta go­di­šnje – na­gla­ša­va Vu­jo­vić.
Do­da­je i da pre bi­lo ka­kvih od­lu­ka o ku­po­vi­ni no­vih le­te­li­ca mo­ra da se na­pra­vi ja­san plan o bu­duć­no­sti srp­ske avi­o­kom­pa­ni­je.
– Po­stu­pak ob­no­ve flo­te je ve­o­ma slo­žen. Od tre­nut­ka ka­da do­ne­se­mo od­lu­ku o to­me ko­ji tip avi­o­na nam tre­ba i od kog pro­iz­vo­đa­ča, pa do sa­me re­a­li­za­ci­je po­sla, mo­že da pro­đe i tri go­di­ne. A mi još ni pr­vi ko­rak ni­smo na­pra­vi­li – is­ti­če Vu­jo­vić.
Iz „Jat er­vej­za”, me­đu­tim, već du­že vre­me po­ru­ču­ju da je ob­no­va flo­te je­dan od pri­o­ri­te­ta kom­pa­ni­je, iako na­ci­o­nal­ni avi­o­pre­vo­znik sve du­blje to­ne u gu­bit­ke. Zbog to­ga je ru­ko­vod­stvo „Ja­ta” do­bi­lo za­da­tak od Mi­ni­star­stva za in­fra­struk­tu­ru da do kra­ja ne­de­lje na­pra­vi plan o bu­du­ćem po­slo­va­nju, ka­ko bi se, pre sve­ga, re­ši­lo to go­ru­će pi­ta­nje.
(/slika2)– Čak i da „Ja­tu” ne­ko sa­da po­klo­ni no­ve avi­o­ne, mno­go to­ga mo­ra da se ura­di da bi kom­pa­ni­ja mo­gla uop­šte da ih pri­mi i da poč­ne da ih ko­ri­sti. Zbog to­ga je u ovom tre­nut­ku kon­so­li­da­ci­ja pred­u­ze­ća ključ­no pi­ta­nje a ne raz­go­vo­ri sa „Bo­in­gom” – oce­nju­je Vu­jo­vić.
Iz­vo­ri iz „Ja­ta”, me­đu­tim, is­ti­ču da pred­stav­ni­ci ame­rič­kog pro­iz­vo­đa­ča sa­svim si­gur­no do­la­ze u Be­o­grad sa ne­kim po­nu­da­ma o bu­du­ćim po­slo­vi­ma.
– Prak­sa je da, u ova­kvim si­tu­a­ci­ja­ma, naj­pre ide pro­to­ko­lar­no vi­đe­nje. Tu se, obič­no, iz­ne­su ne­ke okvir­ne po­nu­de, po­sle če­ga se for­mi­ra­ju ti­mo­vi ko­ji za­po­či­nju da­lje pre­go­vo­re. Ali, u sva­kom slu­ča­ju, ceo po­stu­pak tra­je pri­lič­no du­go – ob­ja­šnja­va iz­vor „Po­li­ti­ke” iz „Ja­ta” i do­da­je da je re­al­no oče­ki­va­ti da će pred­stav­ni­ci „Bo­in­ga” po­kre­nu­ti pi­ta­nje ku­po­vi­ne no­vih avi­o­na od tog pro­iz­vo­đa­ča.
Za­sad ni­je po­zna­to ka­kav će bi­ti od­go­vor dr­ža­ve uko­li­ko do to­ga do­đe, ali u „Ja­tu”, po sve­mu su­de­ći, pre­o­vla­da­va stru­ja ko­ja sma­tra da even­tu­al­ne po­nu­de „Bo­in­ga” ne bi tre­ba­lo tek ta­ko od­bi­ti.
– Svi „Ja­to­vi” me­ha­ni­ča­ri su ob­u­če­ni za po­prav­ku avi­o­na ti­pa „bo­ing”, dok sa „Er­ba­so­vim” le­te­li­ca­ma to ni­je slu­čaj. S dru­ge stra­ne, dr­ža­va se na­la­zi u ne­la­god­noj si­tu­a­ci­ji, jer joj kod evrop­skog pro­iz­vo­đa­ča le­ži de­po­zit od 24 mi­li­o­na do­la­ra, a i sva­kog tre­nut­ka Evrop­ska uni­ja mo­že da po­sta­vi pi­ta­nje: „Ako ho­će­te da nam se pri­dru­ži­te, za­što ne­će­te da ku­pi­te na­še avi­o­ne, ne­go ame­rič­ke?” – ob­ja­šnja­va po­me­nu­ti iz­vor i do­da­je da ovaj pro­blem mo­že da se re­ši je­di­no ta­ko što bi dr­ža­va de­fi­ni­tiv­no od­u­sta­la od „Er­ba­sa” i pri tom iz­gu­bi­la pa­re, ili ako „Bo­ing”, u sklo­pu even­tu­al­nog aran­žma­na sa Sr­bi­jom, od­lu­či da ot­ku­pi naš dug pre­ma „Er­ba­su”.
(/slika3)Sa ko­mer­ci­jal­nog aspek­ta, „Ja­tu” ni­je to­li­ko bi­tan tip avi­o­na za či­ju ku­po­vi­nu će se dr­ža­va even­tu­al­no od­lu­či­ti, već je va­žni­je da le­te­li­ce bu­du eko­no­mič­ne. Dru­gim re­či­ma, „Jat er­vej­zu”, ko­ji mu­ku mu­či da na­pu­ni avi­o­ne na ve­ći­ni le­to­va, naj­va­žni­je je da no­va le­te­li­ca ima od­go­va­ra­ju­ći broj se­di­šta.
Kon­kret­no, na­ci­o­nal­nom avi­o­pre­vo­zni­ku je u in­te­re­su da mu dr­ža­va, kao vla­snik, ku­pi avi­o­ne ko­ji ima­ju ma­nje od 150 me­sta, a pri tom po sa­tu le­te­nja tro­še ma­nje go­ri­va i lak­ši su od sa­da­šnjih. Jer, što je avi­on te­ži, to avi­o­kom­pa­ni­ja pla­ća ve­ću aero­drom­sku tak­su.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Parada visokog rizika
Procena je srpskih bezbednosnih službi da će 20. septembra ove godine desničarske organizacije, udruženja roditelja i navijača zajednički pokušati da nasilnim putem spreče održavanje „Parade ponosa”, ako u međuvremenu njeni organizatori sami ne odustanu od okupljanja, saznaje „Politika” iz vrha bezbednosnih službi Srbije. Sa druge strane, dok su predstavnici navijačkih grupa i pojedinih ultradesničarskih organizacija uglavnom složni u tome da neće organizovati nasilni „kontraprotest”, već da će izaći na gradske ulice da bi kao građani „mirnim protestom izrazili neslaganje”, druge njima slične organizacije otvoreno su u izjavama za naš list izrazile svoj preteći stav.
I jedni i drugi su, pak, složni u tome da ne mogu da garantuju pojedinačno za svakog njihovog simpatizera, niti da do sukoba neće doći.  
Naš list je juče došao do procene naših službi bezbednosti o „Paradi ponosa”. U tom dokumentu piše da službe bezbednosti očekuju dolazak u Beograd velikog broja pristalica desničarskih organizacija i navijača iz cele Srbije i Republike Srpske. Njihovi podaci ukazuju na to da, pored najavljenih fizičkih obračuna sa pripadnicima gej populacije, navijači „Crvene zvezde” i „Rada” planiraju napad na policajce koji će obezbeđivati skup. Navijačke grupe će, kako procenjuju službe bezbednosti, izazvati incident u širem centru grada, kako bi policija  pažnju usmerila na taj događaj i to iskoristiti za sukob sa učesnicima parade.
(/slika2)Pristalice nacionalističkih organizacija „Obraz”, „Pokret 1389” i „Naši”, prema informacijama iz srpskih bezbednosnih službi, žele da se obračunaju isključivo sa gej populacijom. Njihovi članovi će se prijaviti kao učesnici parade da bi u određenom trenutku izazvali tuču unutar same povorke. Učesnici „kontraskupa” će, prema istim informacijama, sa sobom nositi kamenje, baklje, Molotovljeve koktele, suzavac i petarde.
Tokom parade će, procenjuje se, doći do tuče u kojoj će biti povređenih učesnika povorke, građana, policajaca. Procene su i da će biti oštećen veliki broja objekata i da će biti počinjen veliki broj krivičnih dela.
Mladen Obradović, glavni sekretar organizacije „Obraz”, kaže za „Politiku” da je „svima dobro poznato da je ogromna većina srpskog naroda protiv održavanja takve manifestacije”
– Isto tako, svima je jasno šta će se desiti ukoliko organizatori te parade i režim koji ih podržava pokušaju silom da nametnu širenje nemorala kojem se narod odlučno protivi. Prema tome, organizatori će snositi isključivu odgovornost za sve što se tamo bude dogodilo. Naglašavamo da ni po koju cenu nećemo dozvoliti održavanje parade srama. Tog dana će biti prisutan ogroman broj ljudi iz svih srpskih krajeva – tvrdi on za „Politiku”.
Na naše pitanje da li to znači da „Obraz” organizuje nasilno sprečavanje održavanja parade, Obradović je rekao da „samo održavanje takve manifestacije, uprkos tome što se zna šta će se dogoditi ukoliko oni pokušaju da oskrnave Beograd, predstavlja očiglednu provokaciju”.
– Oni misle da mogu nekažnjeno da guraju prst u oko svima nama i našem narodu. To tako neće proći, srpski narod i „Obraz” to neće dozvoliti. Mi ih pozivamo da još jednom dobro razmisle o svemu i poručujemo im: „Čekamo vas!” – kaže Obradović.
(/slika3)Predstavnici organizacija „Pokret 1389” i „Naši” su u izjavama za naš list bili daleko umereniji u izražavanju svojih stavova.
Ivan Ivanović, predsednik organizacije „Naši”, kaže za „Politiku” da će tog dana u Beogradu biti organizovan miran protest.
– Želimo na miran način da izrazimo naš stav da se ne slažemo sa organizovanjem parade. Napisali smo „Narodni proglas” u kojem pozivamo sveštenike, vojsku i policiju, radnike i seljake, studente i navijače da se odazovu toga dana da se spreči parada. Nismo pominjali fizički obračun, ali ne mogu da garantujem da neće doći do incidenta. Očekujemo da će nam Crkva izaći u susret. Pisali smo pismo Svetom arhijerejskom sinodu i imamo indicije da će najverovatnije biti organizovana crkvena litija koja će 20. septembra krenuti kroz Beograd. Nadamo da parada neće ni biti održana – navodi Ivanović.
Rade Ljubičić, predsednik Upravnog odbora organizacije „Pokret 1389”, kaže da je netačno da ova organizacija sprema nasilno sprečavanje „Parade ponosa”.
– To je deo jedne užasne fašističke propagande režima protiv „Pokreta 1389”. Nikada tako nešto nismo pričali, i to su dezinformacije koje širi lažna organizacija. Mi smo protiv gej parade, ali nasilje nikada nismo pominjali – tvrdi Ljubičić.
Na pitanje da li će pristalice „Pokreta 1389” izađi organizovano na gradske ulice 20. septembra, Ljubičić je odgovorio da će se „dogovoriti sa drugim prijateljskim organizacijama.
– Nadamo se da će parada biti otkazana – rekao je Ljubičić.
Organizacija „Anarhosindikalistička inicijativa” će, prema saznanjima bezbednosnih struktura, takođe učestvovati na „kontramitingu”, ali će tu priliku iskoristiti u druge svrhe. Oni će, prema našim saznanjima, napasti policijske službenike kako bi se osvetili za hapšenje svojih članova koji su bacili Molotovljev koktel na grčku ambasadu.
Osim pristalica ovih organizacija, u Beogradu se tog dana očekuje i veliki broj građana koji do sada nisu učestvovali na protestima, kao i učenika srednjih škola koji se protive parada. Političke partije, kako saznajemo, ne organizuju dolazak svojih članova, međutim, prema operativnim saznanjima očekuje se prisustvo „podmlatka” raznih patriotski opredeljenih političkih stranaka.
Bezbednosne službe, između ostalog, raspolažu informacijom da bi tokom održavanja „Parade ponosa” moglo da dođe i do napada na državne institucije.

Poriču da su Tariću odsekli glavu mačetom
Velibor Bakić (25) i Miloš Rašić (25) negirali su juče pred sudom da su mačetom odrubili glavu Smailu Tariću iz Malog Zvornika, a potom njegove telo zapalili u parku iza Veterinarskog fakulteta. Navode optužnice priznala je jedino Danica Todorović koja se tereti za nedozvoljeno držanje oružja, municije i eksplozivnih naprava.
Iznoseći odbranu, Bakić je pred sudskim većem Okružnog suda u Beogradu tvrdio da „optužnica spada u domen naučne fantastike” i da mu je sve namestio izvesni Roki, čije ime i prezime ne zna. Okrivljeni je rekao i da ima alibi za 18. avgust prošle godine kada je Tarić ubijen.
– Do 15 časova sam sa drugom sedeo u kafiću „No-no” kod hotela „Park” odakle sam otišao u piceriju „Vladimir” u Bulevaru kralja Aleksandra i tamo bio do 19 sati. Posle toga sam se, ispred jednog kafića u Njegoševoj ulici, našao sa prijateljem Peđom, a oko 23.30 smo otišli u kafić „Slika”. Te mačete koje se spominju u optužnici video sam samo na slikama u novinama i u sudskom predmetu – ispričao je između ostalog Bakić.
Iznoseći odbranu, koju je čitao, a koja je bila ispisana na 15 velikih stranica sveske, prvookrivljeni je rekao da je optužnica plaćena mafijaškim novcem. Bakić je rekao da je sada pokojnog Tarića upoznao 2008. godine u kafiću u koji je došao sa Nenadom i Rokijem. Ispričao je i da mu se Tarić žalio da ima problema sa kriminalcima i da je zato „u šteku” u Beogradu.
– Moji problemi su nastali početkom 2008. godine kada me je otela kriminalna grupa. Maltretirali su me celu noć tražeći od mene da im nameštam ljude iz Crne Gore. Ti isti ljudi su platili Rokiju da mi sve namesti. Ubeđen sam da ni Rašić nema nikakve veze sa ubistvom. Žao mi je što je poznanstvo sa mnom tako skupo platio – rekao je Bakić.
Drugookrivljeni Rašić, takođe, negirao je da ima ikakve veze sa Tarićevim ubistvom. On je rekao da je jedino kriv „što je veče pred hapšenje prevario devojku”.
– Nikada nisam video mačetu, a kamoli je kupio. U policiji su me maltretirali, stavljali mi kesu na glavu. Rekli su mi da kažem da je Bakić ubio Tarića i da će me odmah posle toga pustiti kući. Nisam mogao to da kažem, kada ne znam ko je to uradio – rekao je Rašić.
Na pitanje kako objašnjava činjenicu da je na njegovim patikama pronađena DNK ubijenog Tarića, Rašić je rekao da je „moguće da je stao u njegovu mokraću ili pljuvačku”.
Trećeokrivljena Danica Todorović priznala je da je bila u vezi sa Tarićem i da je u stanu držala eksploziv. Odgovarajući na pitanje sudije, ona je rekla da joj je eksploziv doneo Roki, a na pitanje tužioca ko je on, Todorovićeva se okrenula ka Bakiću i rekla „on”.
Suđenje se nastavlja danas saslušanjem predviđenih svedoka.

ZAŠTO SMO ZVIŽDALI „MARSELjEZI”
Sva sreća da se povodom usvajanja Izmena i dopuna zakona o štampi podigla velika bura zbog koje će se, barem neko vreme, sudovi ustručavati da po njemu presuđuju i izriču visoke kazne. U protivnom, budžeti srpskih novina i televizija bili bi desetkovani nakon kvalifikacione utakmice za predstojeće svetsko prvenstvo između Srbije i Francuske u Beogradu. Razlog – kontroverzno izveštavanje o kontroverznom zviždanju beogradske publike francuskoj „Marseljezi” pred početak meča.    
Doslovno svi ovdašnji mediji u izveštajima sa utakmice istakli su „sramno ponašanje dela navijača” i zvižduke koje su nešto kasnije, pre kraja himne – bogu hvala – nadglasali „snažni aplauzi” svesnijeg i pristojnijeg dela publike. Nisu se birale reči prilikom osude jednih, kao ni u pohvalama drugih. Pri čemu su „primitivizam”, „varvarstvo”, „anticivilizacijsko ponašanje” i „brukanje pred svetom” bili samo neki od najčešće korišćenih izraza.
Iz nepoznatog razloga, najaktivniji u ovoj kampanji bio je agilni beogradski gradonačelnik Dragan Đilas koji je pre utakmice posetio kamp reprezentacije u Kovilovu sa apelom da budemo dobri domaćini i koji je posle utakmice, u pomenutoj emisiji na B92, zadovoljno i slavodobitno prebrojao „hiljadu primitivaca” i „četrdeset devet hiljada” onih drugih, pristojnih i kulturnih građana koji su prvima održali lekciju iz lepog ponašanja na stadionu.
E, sad, nevolja je u tome što sam, sticajem okolnosti i roditeljskih obaveza, te večeri sam bio na „Marakani” i lično se našao u dilemi da li da verujem zvaničnim izveštajima ili svojim ušima i očima. Pre svega, mada to u čitavoj priči nije najvažnije, gospodin Đilas se, biće, negde grdno zabrojao. Možda to iz svečane lože i iz centralnih delova zapadne tribine i nije tako delovalo, možda je to u TV prenosu izgledalo drugačije (televizija je čudo), ali odnos snaga na stadionu je bio prilično drugačiji od onoga kako ga je video gradonačelnik i kako su ga predstavili srpski mediji. Zviždao je i sever i jug i istok, kao i rubni delovi zapada. I u najvećem broju to – barem ovoga puta – nisu bili nikakvi „huligani“ i „primitivci“, već pristojni momci i građani koji su vrlo dobro znali šta čine i zašto. 
RTS je danima pred utakmicu emitovao „prigodne“ spotove na temu fer i sportskog navijanja, dok su reporteri B92 tokom dana, nekim čudnim slučajem, a po starom RTS receptu iz devedesetih godina, oko stadiona nailazili samo na navijače koji su na pitanje da li će zviždati francuskoj himni odgovarali sa „nikako“, „sačuvaj bože“, „ne dolazi u obzir“, „pa to nije u redu“, „nije sportski“ i sl. Prosto neverovatno kako nisu naleteli baš ni na jednog koji bi o toj temi imao nešto drugačije mišljenje.
Nije mi samo jasno da li je to neki „treći podsekretar“ francuske ambasade (ili možda i ambasador Teral lično!?) svojim beogradskim domaćinima skrenuo pažnju da bi eventualni zvižduci francuskoj nacionalnoj himni mogli nepovoljno da se odraze na proces srpskih „evrointegracija“, ili su domaćini samoinicijativno pokazali (ne)primerenu dozu udvoričke snishodljivosti.
Sve u svemu, da se ne lažemo, iako čisto sportski gledano neprimereni, zvižduci upućeni „Marseljezi“ bili su neka vrsta „spontanog referenduma“ kako o francuskoj politici prema Srbiji tokom godina balkanske krize (učešće u bombardovanju, priznanje nezavisnosti Kosova), tako i o tome šta većina navijača misli o ovoj jadnoj i bednoj kampanji domaćih medija i političara. Druga je stvar što to, ni jedno ni drugo, nije previše odgovaralo diplomatskoj i političkoj eliti iz počasne lože „Marakane“.   
Koliko mi je poznato, ni jedan jedini francuski novinar ili navijač nije imao nikakvih problema ni pre, ni tokom ni posle utakmice. I dobro je što je tako. I to je trebalo da bude vest, a ne zgražavanje zbog zvižduka „Marseljezi“. I predstavljanje da ih je bilo manje nego što jeste.   
Mene, međutim, brine nešto drugo. Ako nas, naime, ovako obmanjuju povodom relativno nevažne stvari i događaja kojem je prisustvovalo najmanje pedeset hiljada neposrednih svedoka, možemo samo pretpostaviti šta se sve radi i kako se manipuliše onda kada je svedoka mnogo manje, a ulog mnogo veći.  
Naravno da ti zvižduci nisu nikakav lek niti rešenje, ali svakako jesu neka vrsta ventila. A ventili, kao što znamo, služe upravo tome da spreče da se nešto izduva – i da ne eksplodira.
glavni urednik časopisa „Nova srpska politička misao”

Država traži da bude naslednik Olje Ivanjicki
Re­pu­blič­ko jav­no pra­vo­bra­ni­la­štvo, ko­je za­stu­pa Re­pu­bli­ku Sr­bi­ju kao je­di­nog za­kon­skog na­sled­ni­ka pre­mi­nu­le sli­kar­ke i va­jar­ke Olje Iva­njic­ki, ospo­ra­va pra­vo na na­sle­đi­va­nje Fon­du Ol­ga Olja Iva­njic­ki. Fond ko­ji je osno­van za ži­vo­ta sli­kar­ke, 2007. go­di­ne, tvr­di da je po usme­nom te­sta­men­tu na­sled­nik imo­vi­ne ču­ve­ne umet­ni­ce.
Osta­vin­ska ras­pra­va, za­ka­za­na za ju­če u Pr­vom op­štin­skom su­du u Be­o­gra­du, od­lo­že­na je za 29. sep­tem­bar, jer sud tre­ba da pri­ba­vi pred­log Mi­ni­star­stva kul­tu­re ko­je li­ce bi bi­lo do­volj­no struč­no da mu se po­ve­ri ulo­ga sta­ra­o­ca za­o­stav­šti­ne iza po­koj­ne Olje Iva­njic­ki, ob­ja­šnja­va za „Po­li­ti­ku” Ve­sna Se­ku­lić, su­di­ja Pr­vog op­štin­skog su­da.
– To li­ce po za­ko­nu ima oba­ve­zu da se sta­ra da imo­vi­na, ko­ju uglav­nom či­ne umet­nič­ki pred­me­ti, ne pro­pa­da, da o njoj bri­ne na od­go­va­ra­ju­ći na­čin sve dok se ne ogla­se na­sled­ni­ci – ka­že Se­ku­li­će­va.
U Mi­ni­star­stvu kul­tu­re po­tvr­di­li su da su do­bi­li do­pis su­da i da će u naj­kra­ćem ro­ku, u sa­rad­nji sa struč­nja­ci­ma, od­go­vo­ri­ti na nji­hov zah­tev.
Na­ša sa­go­vor­ni­ca iz Pr­vog op­štin­skog su­da ob­ja­šnja­va da je ju­če­ra­šnje ro­či­šte odr­ža­no u pri­su­stvu pu­no­moć­ni­ka te­sta­men­tal­nog na­sled­ni­ka, Fon­da Ol­ga Olja Iva­njic­ki, i u pri­su­stvu za­stup­ni­ka Re­pu­bli­ke Sr­bi­je, re­pu­blič­kog jav­nog pra­vo­bra­ni­o­ca.
– Od uti­ca­ja na da­lji tok po­stup­ka je iz­ja­va dr­ža­ve da ospo­ra­va pu­no­va­žnost usme­nog za­ve­šta­nja. Uko­li­ko dr­ža­va i da­lje bu­de spo­ri­la pu­no­va­žnost usme­nog te­sta­men­ta, osta­vin­ska ras­pra­va se pre­ki­da i na­sled­nik ko­ji spo­ri pu­no­va­žnost te­sta­men­ta upu­ću­je se na par­ni­cu da u par­nič­nom po­stup­ku utvr­di da li je to za­ve­šta­nje pu­no­va­žno ili ni­je – iz­ja­vi­la je Se­ku­li­će­va.
Na­ša sa­go­vor­ni­ca ob­ja­šnja­va da je na pr­vom ro­či­štu za ras­pra­vlja­nje oko za­o­stav­šti­ne utvr­đe­no da ne­ma za­kon­skih na­sled­ni­ka iz pr­va če­ti­ri na­sled­na re­da, što zna­či da se on­da na na­sle­đe po za­ko­nu po­zi­va Re­pu­bli­ka Sr­bi­ja, kao po­sled­nji za­kon­ski na­sled­nik.
– Po­red Re­pu­bli­ke Sr­bi­je, pri­ja­vlje­no je i po­sto­ja­nje usme­nog za­ve­šta­nja po­koj­ne i, pret­po­sta­vljam, na­sled­nik po usme­nom za­ve­šta­nju je Fond Ol­ga Olja Iva­njic­ki. Sve­do­ci usme­nog za­ve­šta­nja sa­slu­ša­ni su na dru­gom ro­či­štu, utvr­đe­no je šta ula­zi u za­o­stav­šti­nu po­koj­ne, a to su uglav­nom umet­nič­ki pred­me­ti i no­vac, da­kle, za sa­da, ne­ma ne­po­kret­ne imo­vi­ne – ka­že su­di­ja Se­ku­lić, do­da­ju­ći da vred­nost imo­vi­ne još ni­je pro­ce­nje­na.
Sud je do­neo pri­vre­me­nu me­ru ko­jom je za­bra­nio otu­đe­nje i op­te­re­će­nje svih po­kret­nih stva­ri ko­je su po­pi­sa­ne i ko­je su ušle u sa­stav za­o­stav­šti­ne umet­ni­ce i na­lo­žio fon­du da se o nji­ma sta­ra na od­go­va­ra­ju­ći na­čin. Ipak, na zah­tev Do­ma kul­tu­re „Ste­van Mo­kra­njac” iz Ne­go­ti­na, sud je odo­brio da se iz­lo­že 24 sli­ke Olje Iva­njic­ki iz nje­ne za­o­stav­šti­ne.
Su­za­na Spa­sić, di­rek­tor­ka Fon­da Ol­ga Olja Iva­njic­ki, ka­že da će ko­nač­nu od­lu­ku sva­ka­ko do­ne­ti sud, kao i da je na ju­če­ra­šnjem ro­či­štu, u ulo­zi jav­no­sti, bi­lo pri­sut­no če­tvo­ro-pe­to­ro pri­ja­te­lja Olje Iva­njic­ki ko­ji že­le da ospo­re nad­le­žnost fon­da.
– Oni že­le da dis­kre­di­tu­ju fond kao ne­ko­ga ko se ba­vi za­o­stav­šti­nom Olje Iva­njic­ki, ali do sa­da ni­su ni­ka­kav pod­ne­sak do­sta­vi­li su­du. Fond je na­stao sa ci­ljem da pre­ra­ste u mu­zej, i mi i grad če­ka­mo da se osta­vin­ski pro­ces za­vr­ši da bi­smo na­sta­vi­li sa ra­dom na otva­ra­nju mu­ze­ja – ka­že Spa­si­će­va.
Ona is­ti­če da ne­za­vi­sno od to­ga da li bi za na­sled­ni­ka bi­la pro­gla­še­na dr­ža­va ili fond, ide­ja o otva­ra­nju mu­ze­ja tre­ba­lo bi da bu­de ostva­re­na, a za sa­da je plan da fond obez­be­di sred­stva i in­ve­sti­to­re, a grad ustu­pi zgra­du na Ko­san­či­će­vom ven­cu i ubr­za prav­ni po­stu­pak.

Novi grip napada pluća
U Srbiji već tri nedelje nema novih laboratorijski potvrđenih slučajeva obolelih od novog tipa virusa A – H1N1.
Tako je, zaključno sa jučerašnjim danom, prema podacima Nacionalne referentne laboratorije za respiratorne viruse Instituta za virusologiju, vakcine i serume „Torlak”, do sada ukupno potvrđen 131 oboleli.
Međutim, član radne grupa za pandemiju, epidemiolog profesor dr Branislav Tiodorović kaže kako ova zvanična statistika govori samo da u Srbiji trenutno nemamo komplikovanih, teških ili srednje teških slučajeva obolelih, koje bi zahtevali lečenje u bolnici, ali da zaraženih od ovog gripa sigurno ima i da on nije nestao.
Naša sreća je, po rečima dr Tiodorovića, što oboleli, među kojima je dosta onih koji su stigli sa letovanja u Grčkoj, nema bolesnika sa težom kliničkom slikom.
U Evropi je broj obolelih dostigao 50.470, od kojih je 136 umrlo, a u svetu je od nove vrste virusa gripa do sada registrovano oko 277.000 obolelih, a umrlo je 3.200 ljudi.  
U međuvremenu sa Imperijal koledža u Londonu stigla je vest da je novi grip opasniji po pluća nego sezonski.
Naučnici su virusu novog gripa izložili 96 različitih receptora u organizmu i došli do nepobitnog zaključka da novi virus ima sposobnost da se veže za posebne molekule – receptore, smeštene duboko u unutrašnjost pluća.
To automatski dovodi do težih kliničkih slika i upala pluća. Dok klasični, sezonski grip prodire pretežno u ćelije koje se nalaze u nosu, grlu i gornjim disajnim putevima, pa su uobičajeni, svima nama dobro poznati simptomi gripa – curenje nosa, bolno grlo i suv kašalj – virus novog soja gripa je opasniji.
On se, kaže se u istraživanju, učvršćuje na veći broj receptora i prodire u ćelije koje se nalaze dublje u plućima, pa su pneumonije ono što ovaj grip čini posebno opasnim.
Profesor Tiodorović potvrđuje da je vremenom sa povećanjem broja obolelih postalo jasno da je karakteristika novog soja da prodire dublje u ćelije i da brže izaziva upale pluća.
Zbog te karakteristike u većem su riziku da teško obole dijabetičari, hronični plućni bolesnici, oboleli od kardiovaskularnih bolesti, gojazni, ali i deca.
Zato epidemiolozi preporučuju da se ovim grupama ljudi, ali i deci do 14 godina i mladim ljudima, koji su češće na udaru novog gripa, obrati veća pažnja pri dijagnosticiranju i lečenju.

Još nema svih udžbenika u školama
Veliki broj nastavnika ovih dana na časovima obilato primenjuje usmenu metodu predavanja jer školama još nisu dostavljeni svi udžbenici za sedmi razred osnovne škole. Dok ne pristignu sve knjige, nastavnici se snalaze, ali radimo kao da smo u punom sastavu, objašnjava za „Politiku” direktor novosadske škole „Dositej Obradović” Stanimir Paunić.
– Udžbenici pristižu, stigla nam je čitanka iz srpskog jezika pre nekoliko dana, juče i matematika za sedmi razred, a još čekamo istoriju – kaže Paunić.
Anđelko Kunarac, direktor osnovne škole „Skadarlija” u Beogradu, kaže da u njegovoj školi još nemaju udžbenike iz istorije i biologije za sedmi razred izdavačke kuće „Klet”.
– Kako su nam rekli, ti udžbenici trebalo bi da stignu danas. Nastavnici biologije i istorije se, za sada, dobro snalaze, rekli su mi da nemaju problema u nastavi. Neke lekcije izdiktiraju učenicima, a za neke koriste i stare udžbenike iz prethodnih godina. Problem bi bio kada bi se ovakva situacija odužila – kaže Kunarac.
Gizela Vinter, pomoćnik direktora u osnovnoj školi „Sečenji Ištvan” u Subotici, kaže da su uglavnom svi udžbenici na srpskom stigli, ali da još čekaju 12 udžbenika na mađarskom.
– Ove nedelje dobićemo još sedam udžbenika na srpskom, a kada će stići oni na mađarskom još ne znamo. Čekamo da stigne istorija za sedmi razred Zavoda za udžbenike na srpskom jeziku, a na mađarskom uglavnom nedostaju knjige za sedmi razred, mada i nekoliko za peti i šesti. Nastavnici koji još nemaju udžbenike ili kopiraju stare lekcije ili prevode iz udžbenika na srpskom – priča Ginter.
Sagovornici iz privatnih izdavačkih kuća objašnjavaju da su od Ministarstva prosvete odobrenja za svoje udžbenike dobili dan-dva pre početka školske godine, pa su tek tada mogli da počnu da ih štampaju, ali je bilo nemoguće na vreme dostaviti školama naručene knjige. Zavod za udžbenike i nastavna sredstva, takođe, ove godine kasni sa dostavom pojedinih izdanja, kako saznajemo u školama još nema istorije za sedmi razred, a da li je novi udžbenik, čiji je autor Dušan Bataković umesto udžbenika nekadašnjeg direktora zavoda Radoša Ljušića, dobio odobrenje i kada će biti odštampan nismo juče uspeli da saznamo u ovoj ustanovi.
Gordana Knežević-Orlić, direktorka izdavačke kuće „Klet”, objašnjava da su rešenja Ministarstva prosvete stigla tek 31. avgusta, a da za neke udžbenike, biologiju, na primer, još čekaju odobrenje.
– Najveći deo posla je završen, a štampanje svih školskih izdanja trebalo bi da bude gotovo do kraja septembra. Sa reformisanim sedmim razredom kasnilo se od početka: nastavni plan i program je objavljen u julu, a naši rukopisi dobili su broj rešenja, bez kojeg ne mogu da budu štampani, dan pre početka školske godine ili 1. septembra, a neki još čekaju na odobrenje – kaže Knežević-Orlić.
Do kraja septembra trebalo bi da budu odštampani i udžbenici izdavačke kuće BIGZ, a direktorka Mirjana Miloradović kaže da čim završe štampanje udžbenika odmah ih šalju školama.
– Imamo odobrene udžbenike za sedam predmeta, a neki još čekaju odobrenje. Nadamo se da će ovakve situacije ubuduće biti izbegnute zahvaljujući novom zakonu o udžbenicima koji je stupio na snagu 11. septembra i da ćemo u januaru ili februaru imati katalog odobrenih knjiga – kaže Miloradović.
Zbog toga što je odobrenje za njihov udžbenik iz srpskog jezika za sedmi razred stiglo tek 29. avgusta, izdavačka kuća „Kreativni centar” odustala je od prodaje svoje čitanke i gramatike školama, ali će one biti odštampane do kraja septembra i biće ponuđene školama sledeće godine.
– Nastavnici koji su koristili izdanja nekog izdavača u prethodnim razredima obično žele da i sledeće godine uzmu njegov udžbenik, ali onima koji su koristili naše udžbenike, to je sada onemogućeno, jer su odobrenja stigla kasno – kaže Slavica Marković, urednik u „Kreativnom centru”.

Delponteova nudila Šešelja
Glavna tema o kojoj će raspravljati predstavnici haškog Tribunala kao i pravosuđa zemalja iz regiona na susretu u Hagu biće kriterijumi po kojima će haški predmeti biti ustupljeni sudovima zemalja naslednica nekadašnje SFRJ.
Razgovori o konkretnim predmetima biće vođeni u kasnijoj fazi i ne očekuje se da Tribunal u skorije vreme saopšti koje predmete će ustupiti, a koje ne.
„Mi smo zainteresovani za sve predmete haškog Tribunala. Sposobni smo da sudimo najteže slučajeve i neće biti nikakav problem u primeni zakona od strane suda u Srbiji. Imamo kvalitetan sudijski kadar koji može da sudi te predmete, u to sam potpuno uverena. To može da se solidno odradi ovde i to smo dokazali u dosadašnjim postupcima”, izjavila je „Politici” Nata Mesarović, predsednica Vrhovnog suda Srbije.
Sudija Mesarović podseća da je od predsednika haškog suda Patrika Robinsona tražila ustupanje arhive kada Tribunal bude bio zatvoren.
„Očekujemo da bi, pored većeg broja predmeta koji su u fazi istrage, u obzir mogli da dođu i postupci protiv Vlastimira Đorđevića i Momčila Perišića, ali ništa još nije izvesno”, kaže za „Politiku” Bruno Vekarić, portparol Tužilaštva za ratne zločine. On dodaje da su ti postupci u toku pred Tribunalom i da nije isključeno da se u međuvremenu okončaju.
(/slika2)Datum zatvaranja haškog Tribunala za sada nije izvestan, jer je Evropski parlament tražio da mandat Međunarodnog suda za bivšu Jugoslaviju bude produžen i posle 2011. godine. Zbog toga se može očekivati da će taj sud zadržati svoje predmete sve dok zatvaranje ne bude bilo gotova stvar. Vrlo je verovatno da Tribunal, iako u međuvremenu priprema takozvanu izlaznu strategiju, do konačnog objavljivanja datuma prestanka svog rada neće saopštiti koji će konkretno predmeti biti ustupljeni Srbiji, BiH ili Hrvatskoj.
Drugim rečima, ako Savet bezbednosti Ujedinjenih nacija produži mandat Tribunalu, neće biti ustupanja predmeta.
Mogućnost da neki od najvećih haških postupaka budu prebačeni u Srbiju nije nova. To je pre nekoliko godina pomenula i bivša glavna tužiteljka Karla del Ponte kada je istražnom sudiji Veća za ratne zločine nudila predmet protiv Vojislava Šešelja. Tada se od te ideje odustalo zbog pritisaka ondašnje Srpske radikalne stranke.  
U međuvremenu, kao vodeći kriterijumi za odlučivanje o prebacivanju predmeta u region mogli bi da budu oni koji su već određeni pravilima Tribunala. Prvi kriterijum je mesto izvršenja krivičnog dela, na kome je Bosna i Hercegovina oduvek insistirala. Drugi je državljanstvo okrivljenog, a treći  – sposobnost lokalnog pravosuđa da sudi. Kada je reč o poslednjem kriterijumu, naša zemlja je dobila najbolje ocene od svih država u regionu.
A kada je reč o dvojici preostalih haških begunaca, Ratku Mladiću i Goranu Hadžiću, može se očekivati da će haški sud insistirati na međunarodnom suđenju kada god oni budu bili uhapšeni. Moguće je da će za te procese biti predviđeno veće u okviru Međunarodnog suda pravde u Hagu.

Matematika i srpski na maloj maturi
Sadašnji sedmaci biće prva generacija osnovaca u Srbiji koja će za dve godine, dakle, na kraju osmoletke, polagati završni ispit – malu maturu umesto dosadašnjeg kvalifikacionog ispita za upis u četvorogodišnje srednje škole.
Na maturi će se na državnom nivou testirati znanje đaka iz matematike i srpskog (maternjeg) jezika.
Zadaci će za sve osmake u državi biti isti, ali im neće unapred biti poznati. Nestaće i zbirke za polaganje kvalifikacionih ispita.
– Na maturu će morati da izađu svi učenici osmog razreda, a ne samo oni koji upisuju gimnazije i četvorogodišnje stručne škole, jer će završni ispit služiti i za dobijanje sertifikata o uspešno završenoj osnovnoj školi. Taj ispit, dakle, neće biti samo ulaznica za četvorogodišnje srednje škole, već će zapravo biti i kvalifikacija za osvajanje srednjoškolskih klupa – objašnjava za „Politiku” predsednik Nacionalnog prosvetnog saveta profesor dr Desanka Radunović.
Podsećajući da je novim zakonom o osnovama sistema obrazovanja i vaspitanja u naš obrazovni sistem uveden završni ispit na kraju osnovnog obrazovanja, naša sagovornica objašnjava da će sadašnji sedmaci biti prva generacija koja će polagati malu maturu, jer su oni zapravo prvi učenici koji su od početka školovanja učili po novom, reformisanom programu.
Ove godine će se reformisati i program za osmake po kojem će oni sledeće godine učiti.
Prema rečima naše sagovornice, ne bi bilo u redu kada bi se išlo na radikalna rešenja u koncepciji mature, pošto se za to ovi đaci, kao ni njihovi nastavnici, nisu pripremali.
(/slika2)Zato je odlučeno da se na maloj maturi u početku polažu samo matematika i srpski, dakle, predmeti koji se sada polažu na kvalifikacionim ispitima.
Tako će biti školske 2010/11 godine kada će prva generacija đaka u Srbiji izaći na malu maturu. Kasnije će se razvijati i usavršavati koncepcija završnog ispita.
Upravo usvojenim Zakonom o osnovama sistema obrazovanja i vaspitanja uvodi se i nova koncepcija mature na kraju srednje škole.
Po završetku trogodišnjih stručnih škola deca će polagati završni ispit, na kraju četvorogodišnjih stručnih škola – stručnu maturu, dok će gimnazijalci izlaziti na opštu maturu koja će im omogućiti dobijanje indeksa bez polaganja prijemnih ispita.
Programe matura i završnih ispita propisaće ministar prosvete na osnovu predloga Nacionalnog prosvetnog saveta, odnosnoSaveta za stručno obrazovanje i obrazovanje odraslih. Predsednica Nacionalnog prosvetnog saveta juče nije mogla ništa više da nam kaže o takozvanoj velikoj maturi na kraju srednjeg obrazovanja.
Nije sa sigurnošću mogla da kaže ni to kada će gimnazijalci prvi put izaći na opštu ili takozvanu gimnazijsku maturu.
– Gimnazije još nisu reformisane, kao ni opšti deo gradiva u srednjim školama. I tamo mnogo toga tek treba da se promeni. Zato je i nova koncepcija velike mature još na dugom štapu – objasnila je Desanka Radunović.
Ona napominje da još nije „iskrojena” ni mala matura, odnosno, završni ispit. Stručnjaci to tek treba da urade.

Odsekao prst u centru Beograda
Protestujući ispred direkcije „Dunav osiguranja” u Makedonskoj ulici u Beogradu Radivoje Atanacković-Gemac, bivši vlasnik fabrike tekstila „Ris” iz Prokuplja, juče oko 11.30 časova odsekao je sebi prst na levoj ruci, posle čega je kolima Hitne pomoći prevezen u Ortopedsku kliniku na Banjici.
Atanacković je juče ujutru doputovao u prestonicu kako bi zatražio prijem u osiguravajućem društvu, ali mu sastanak nije odobren zbog čega je ispred sedišta firme izvadio nož i odsekao domali prst na levoj ruci.
Ovo je drugi put da Prokupljanin sebi nanosi teške telesne povrede, budući da je u junu ove godine isto učinio u sudnici niškog Trgovinskog suda – za vreme ročišta procesa koji sa „Dunavom” vodi 17 godina. Prema rečima Igora Atanackovića, njegovog sina, Radivoje je juče planirao i da se spali, ali mu je policija oduzela kantu benzina koju je poneo sa sobom.
– Policija nas je jutros ispratila iz Prokuplja i dočekala na prilazu Beogradu. Pregledali su nam automobil i naložili da benzin iz kantice koju je moj otac stavio u gepek pretočimo u rezervoar, što smo i učinili. Po povratku iz bolnice, on će se vratiti ovde i nastaviti sa protestom. Poneli smo i šator za kampovanje, a svakog sledećeg dana moj otac će sebi odseći po jedan prst – objasnio je Igor Atanacković.
On je dodao da je oca nekoliko puta bezuspešno pokušao da odgovori od samopovređivanja, ali i da je Radivoje pri čistoj svesti i „više nego odlučan da se iz Beograda ne vrati živ ako ne uspe da istera svoje”.
Atanacković se sa „Dunavom” sudi zbog naplate štete iz 1992. godine kada mu je fabrika za proizvodnju tekstilne galanterije i konfekcije izgorela do temelja.
Tada je u požaru stradalo 182.000 proizvoda, a zahtev za nadoknadu 16.000.000 nemačkih maraka koliko je potraživao ostao je nenaplaćen do danas.
On je svojevremeno uplatio 600.000 maraka kako bi osigurao proizvodnju, ali dogovor sa „Dunavom” nije postigao jer je presuda o odšteti vraćena u prvostepeni postupak zbog, kako sam kaže, ko zna koje po redu revizije vrednosti zahteva za nadoknadu.
– Jedno za drugim, rađena su veštačenja i menjani veštaci. Čim se nešto uradi u moju korist, „Dunav” ospori veštačenje i tako unedogled. Imam 64 godine i nije mi problem da ostatak života provedem osakaćen, ali mi ne pada na pamet da odustanem od zahteva na koji imam pravo – objasnio je on.
Prema rečima Miloša Tešića, Atanackovićevog advokata, njegov klijent je najavio posetu kako „Dunav osiguranju” tako i policiji, odnosno medijima.
Pre godinu dana osiguravajuće društvo pristalo je da spor reši mirnim putem, ali se od tada ništa nije desilo. Radivoje je zato rešio da agoniju okonča bilo tako što će sebi oduzeti život bilo da naplati dug – istakao je Tešić.
M. L.
-----------------------------------------
„Dunav” ne može da utiče na sud
Rade Badža, direktor direkcije za naknadu štete „Dunav osiguranja”, nije hteo da komentariše incident ispred sedišta ove firme. Umesto toga, u „Dunavu” su saopštili da će kao stranka u sporu postupiti po pravosnažnoj presudi nadležnog suda, kada ona bude doneta.
– Kompanija ničim nije doprinela samopovređivanju Atanackovića, a kao učesnik postupka pred Trgovinskim sudom u Nišu ne može da utiče na tok i dužinu trajanja procesa koji se vodi – saopštili su u „Dunavu”.

Me­ho Mah­mu­to­vić no­vi gra­do­na­čel­nik No­vog Pa­za­ra
No­vi Pa­zar – Od­bor­ni­ci Skup­šti­ne No­vog Pa­za­ra ju­če su raz­re­ši­li du­žno­sti gra­do­na­čel­ni­ka No­vog Pa­za­ra Mir­sa­da Đer­le­ka, a za no­vog pr­vog čo­ve­ka gra­da iza­bran je Me­ho Mah­mu­to­vić.
Pred­log za Đer­le­ko­vo raz­re­še­nje od­bor­ni­ci­ma je iz­neo Mu­nir Po­tu­rak (SDP) na­vo­de­ći kao raz­lo­ge da je Đer­lek „od­bi­jao sa­rad­nju sa dru­gim or­ga­ni­ma lo­kal­ne sa­mo­u­pra­vei or­ga­ni­ma svo­je stran­ke, ali i da je de­lo­vao i na­stu­pao sa­mo­stal­no”.
Za raz­re­še­nje Đer­le­ka sa funk­ci­je gra­do­na­čel­ni­ka gla­sa­lo je 28 od­bor­ni­ka vla­da­ju­će ko­a­li­ci­je ko­ju či­ne San­džač­ka de­mo­krat­ska par­ti­ja i Je­din­stve­na srp­ska li­sta (SPS, SRS, NS i DSS).
Mir­sad Đer­lek, ko­ji se ni­je po­ja­vio na sed­ni­ci skup­šti­ne, no­vi­na­ri­ma je re­kao da će po­što­va­ti od­lu­ku lo­kal­nog par­la­men­ta, ali i da ni­je hteo da bu­de sa­mo par­tij­ski po­slu­šnik ni­ti ta­lac par­ti­je.
–Hteo sam od pro­da­je da za­šti­tim imo­vi­nu pred­u­ze­ća „Vo­jin Po­po­vić” i „Ra­ška” i na­lju­tio se Din­kić, a sa njim i po­je­di­ni mi­ni­stri iz No­vog Pa­za­ra – re­kao je Đer­lek. On je re­kao da od ju­če vi­še ni­je član SDP-a „jer ni ta stran­ka ni­je vi­še ono što je bi­la, po­što Ra­sim Lja­jić vi­še ni­je na nje­nom če­lu”.
Ostav­ku na me­sto pred­sed­ni­ka Skup­šti­ne gra­da pod­neo je Mi­lan Ve­se­li­no­vić (SRS) na­vo­de­ći da je reč o lič­nim raz­lo­zi­ma i na­go­mi­la­nim funk­ci­ja­ma , jer je on i na­rod­ni po­sla­nik, a za no­vog pred­sed­ni­ka od­bor­ni­ci su iza­bra­li Bor­ku Jo­va­no­vić (SPS).
–Na­dam se da ću bi­ti na vi­si­ni za­dat­ka. Si­tu­a­ci­ja u No­vom Pa­za­ru je iz­u­zet­no te­ška, ali ve­ru­jem da će­mo, uko­li­ko bu­de­mo de­lo­va­li kao tim i uz po­moć Vla­de Sr­bi­je, sa ko­jom ima­mo iz­u­zet­no do­bru sa­rad­nju, pre­va­zi­ći te­ško­će. Osta­ću na ovom me­stu dok bu­dem imao po­ve­re­nje od­bor­ni­ka – re­kao je Mah­mu­to­vić u pr­vom obra­ća­nju po­sle iz­bo­ra.
---------------------------------------------------------------------------------------------
Đer­le­ko­va sme­na ne­ma ve­ze sa Din­ki­ćem
G17 plus od­ba­cu­je tvrd­nje ju­če sme­nje­nog gra­do­na­čel­ni­ka No­vog Pa­za­ra Mir­sa­da Đer­le­ka da je nje­go­va sme­na ini­ci­ra­na zbog na­vod­nog su­ko­ba sa mi­ni­strom eko­no­mi­je i re­gi­o­nal­nog raz­vo­ja Mla­đa­nom Din­ki­ćem oko uvo­đe­nja ste­ča­ja u tek­stil­ni kom­bi­nat Ra­ška.
Či­nje­ni­ca je da je Đer­lek sme­njen na ini­ci­ja­ti­vu sop­stve­ne par­ti­je ko­ja je bi­la ne­za­do­volj­na nje­go­vim ra­dom, a to po­tvr­đu­je i iz­ja­va li­de­ra San­džač­ke de­mo­krat­ske par­ti­je Ra­si­ma Lja­ji­ća, ka­že se u sa­op­šte­nju G17 plus.
Što se ti­če si­tu­a­ci­je u kom­bi­na­tu „Ra­ška”, pod­se­ća­mo, po­ru­ču­ju iz ove stran­ke, da je na pred­log lo­kal­ne sa­mo­u­pra­ve, Vla­da Sr­bi­je do­ne­la od­lu­ku o kon­ver­zi­ji dr­žav­nih du­go­va u ka­pi­tal sa ci­ljem stva­ra­nja spe­ci­ja­li­zo­va­nog In­du­strij­skog par­ka tek­stil­ne in­du­stri­je a za­tim je, opet na pred­log op­štin­skih vla­sti No­vog Pa­za­ra,do­ne­ta od­lu­ka da dr­ža­va svo­je vla­sni­štvo nad TK „Ra­ška” pre­ne­se na grad No­vi Pa­zar. Lo­kal­na sa­mo­u­pra­va, na či­jem če­lu je bio upra­vo Mir­sad Đer­lek, na kra­ju je od­u­sta­la od pot­pi­si­va­nja ugo­vo­ra, jer je že­le­la da pre­u­zme sa­mo zgra­de, bez oba­ve­za pre­ma rad­ni­ci­ma i dru­gim po­ve­ri­o­ci­ma.
„Zbogta­kvograz­vo­jasi­tu­a­ci­je, vla­da jeod­lu­či­ladapo­kre­nepo­stu­pakuvo­đe­nja ste­ča­ja u TK Ra­ška. Uvo­đe­nje ste­ča­ja ni­je po­li­tič­ko, već či­sto eko­nom­sko pi­ta­nje i pred­sta­vlja naj­br­ži i naj­e­fi­ka­sni­ji na­čin da se rad­ni­ci­ma is­pla­te za­o­sta­la du­go­va­nja“, po­ru­ču­ju iz G 17 plus.
P. R.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Ne­svr­sta­ni ni­su smet­nja EU
Pri­bli­ža­va­nje Sr­bi­je po­kre­tu ne­svr­sta­nih ne ugro­ža­va evrop­sku per­spek­ti­vu Be­o­gra­da, ali i u EU i me­đu do­ma­ćim ana­li­ti­ča­ri­ma sve če­šće se ču­ju upo­zo­re­nja da tre­ba pa­žlji­vo od­me­ra­va­ti ko­ra­ke.
„Te­žnja ka član­stvu u EU, ili član­stvo u EU, ne is­klju­ču­je bli­ske kon­tak­te sa osta­lim me­đu­na­rod­nim or­ga­ni­za­ci­ja­ma ili po­kre­ti­ma. Ipak, tre­ba ima­ti na umu da član­stvo u EU zna­či svr­sta­ti se uz osta­le čla­ni­ce EU kao i uz evrop­ske vred­no­sti. EU kao ce­li­na for­mu­li­še za­jed­nič­ku spolj­nu i bez­bed­no­snu po­li­ti­ku, što zah­te­va so­li­dar­nost i ak­ci­ju svih ze­ma­lja čla­ni­ca”, ka­že za „Po­li­ti­ku” am­ba­sa­dor Šved­ske u Be­o­gra­du Kri­ster Brin­ge­us.
Pro­fe­sor Fa­kul­te­ta po­li­tič­kih na­u­ka i biv­ši am­ba­sa­dor Sr­bi­je u Fran­cu­skoj dr Pre­drag Si­mić bio je je­dan od onih ko­ji su kri­ti­ko­va­li Ta­di­će­vu po­se­tu Ki­ni.
„DS je do­bio vlast upra­vo za­hva­lju­ju­ći obe­ća­nju da će do­ve­sti Sr­bi­ju u EU i to on­da mo­ra bi­ti kič­ma na­še spolj­no­po­li­tič­ke ori­jen­ta­ci­je. Tvrd­nja da na­ša spolj­na po­li­ti­ka po­či­va na če­ti­ri stu­ba – Va­šing­to­nu, Mo­skvi, Pe­kin­gu i Bri­se­lu ko­ji su vr­lo ra­zno­rod­ni i pro­ti­vu­reč­ni iza­zva­la je ve­li­ku kon­fu­zi­ju”, ka­že Si­mić za „Po­li­ti­ku”.
On is­ti­če da Sr­bi­ja, uko­li­ko že­li da ide u EU, mo­ra svo­ju spolj­nu po­li­ti­ku da pri­la­go­đa­va tom ci­lju pri­me­nju­ju­ći one stan­dar­de ko­je i EU pri­me­nju­je u me­đu­na­rod­nim od­no­si­ma.
„Kao ze­mlja ko­ja ni­je član EU mo­že­mo vo­di­ti po­li­ti­ku ka­kvu že­li­mo, ali mo­ra­mo vo­di­ti ra­ču­na da se ne su­da­ri­mo sa ci­lje­vi­ma SAD i EU. Ako že­li­mo da uđe­mo u evrop­sku po­ro­di­cu on­da vred­no­sti ko­je do­mi­ni­ra­ju na­šom unu­tra­šnjom i spolj­nom po­li­ti­kom mo­ra­ju bi­ti i evrop­ske vred­no­sti, a ne Ti­to­ve vred­no­sti ili vred­no­sti Po­kre­ta ne­svr­sta­nih”, sma­tra Si­mić.
Od­go­va­ra­ju­ći na ova­kve kri­ti­ke mi­ni­star spolj­nih po­slo­va Vuk Je­re­mić je pre ne­ko­li­ko da­na u in­ter­vjuu Tan­ju­gu re­kao da za njih ima „ja­ko ma­lo raz­u­me­va­nja” jer da­nas ne po­sto­ji ni­jed­na dr­ža­va na sve­tu ko­ja ne te­ži pro­du­blji­va­nju od­no­sa sa Ki­nom, me­đu pr­vi­ma ze­mlje EU.
(/slika2)Evro­pa je, ka­ko je re­kao, va­žna, član­stvu te­ži­mo, ali to ni­je je­di­ni pri­o­ri­tet Sr­bi­je.
Ob­ja­šnja­va­ju­ći od­lu­ku o gla­sa­nju pro­tiv re­zo­lu­ci­je o ne­po­što­va­nju ljud­skih pra­va u Ira­nu, iza ko­je je sta­la EU, on je re­kao da je „Sr­bi­ja ma­la dr­ža­va ko­ja mo­ra pa­žlji­vo da na­stu­pa u di­plo­mat­skim vo­da­ma”.
Iran je, ka­ko je na­veo, je­dan od naj­zna­čaj­ni­jih po­dr­ža­va­la­ca Sr­bi­je u Islam­skoj kon­fe­ren­ci­ji, či­ja ve­ći­na čla­no­va ni­je pri­zna­la Ko­so­vo, ni­ti do­zvo­lja­va član­stvo Ko­so­vu u toj or­ga­ni­za­ci­ji.
Pre­ma re­či­ma dr Du­ša­na Re­lji­ća, iz Ne­mač­kog in­sti­tu­ta za me­đu­na­rod­nu po­li­ti­ku i bez­bed­nost, ono što naj­vi­še mo­že da re­me­ti pri­bli­ža­va­nje Sr­bi­je kao i bi­lo ko­je dru­ge ze­mlje EU, je­ste ne­do­sta­tak re­for­mi u po­li­tič­kom, pri­vred­nom i so­ci­jal­nom si­ste­mu kao i ve­li­ka ko­rup­ci­ja u dr­žav­noj upra­vi.
„Ne­ka­kva uzroč­no­po­sle­dič­na ve­za iz­me­đu sa­rad­nje Sr­bi­je sa azij­skim ze­mlja­ma ili čla­ni­ca­ma Po­kre­ta ne­svr­sta­nih i ula­skom u EU ne po­sto­ji. Me­đu­tim, po­sto­ji te­žnja EU da se unu­tar nje for­mi­ra za­jed­nič­ka po­li­ti­ka bez­bed­no­sti i od­bra­ne i na­rav­no da ze­mlje ko­je že­le da pri­stu­pe EU mo­ra­ju da vo­de ra­ču­na da se u svom spolj­no­po­li­tič­kom po­na­ša­nju ne su­prot­sta­ve toj po­li­ti­ci”, ka­že Re­ljić.
On, me­đu­tim, pod­se­ća na slu­čaj Fin­ske, Šved­ske, Ki­pra, Mal­te i Austri­je kao ze­ma­lja ko­je ne sa­mo da ni­su čla­ni­ce NA­TO-a ne­go su ne­ke od njih kao Ki­par i Mal­ta ak­tiv­ni u Po­kre­tu ne­svr­sta­nih ili su iz­ri­či­to ne­u­tral­ne kao što su Šved­ska ili Fin­ska.
Ima­ju­ći to u vi­du, ka­ko ka­že, je­di­ni kon­flikt ko­ji bi Sr­bi­ja mo­gla da ima sa EU je ne­sa­rad­nja sa Eulek­som na Ko­so­vu jer je to za­jed­nič­ka mi­si­ja svih ze­ma­lja uklju­ču­ju­ći i one ko­je ni­su pri­zna­le ne­za­vi­snost Ko­so­va.
---------------------------------------------------
Sr­bi­ja re­đe gla­sa za re­zo­lu­ci­je EU
U naj­no­vi­jem go­di­šnjem iz­ve­šta­ju Evrop­skog sa­ve­ta za ino­stra­ne po­slo­ve či­ji je je­dan od auto­ra Mar­ti Ah­ti­sa­ri, biv­ši spe­ci­jal­ni iza­sla­nik UN-a za pre­go­vo­re o sta­tu­su Ko­so­va, na­vo­di se da Sr­bi­ja spa­da u gru­pu ta­ko­zva­ne ši­re Evro­pe u ko­joj su 16 evrop­skih ze­ma­lja ko­je ni­su čla­ni­ce EU, ali ko­je uglav­nom gla­sa­ju za pred­lo­ge EU ze­ma­lja u Sa­ve­tu bez­bed­no­sti.
Ove go­di­ne je, ka­ko je na­zna­če­no, Sr­bi­ja zbog Ko­so­va re­đe gla­sa­la za pred­lo­ge EU ze­ma­lja. Je­dan od slu­ča­je­va u ko­ji­ma je Sr­bi­ja gla­sa­la dru­ga­či­je od čla­ni­ca EU je re­zo­lu­ci­ja o kr­še­nju ljud­skih pra­va u Ira­nu pro­tiv ko­je je Sr­bi­ja gla­sa­la u Ge­ne­ral­noj skup­šti­ni u de­cem­bru pro­šle go­di­ne.

Medvedev: Demokratija bez nametnutih rešenja
Od našeg dopisnika
Moskva, 14. septembra – U uslovima globalizacije „neophodna je pametna politika u čijem stvaranju učestvuju najbolje intelektualne snage”, rekao je danas Dmitrij Medvedev otvarajući forum „Savremena država i globalna bezbednost” u starom ruskom gradu Jaroslavlju. „Pametna, racionalna politika i državni pragmatizam moraju da istisnu iz političke sfere sve što je nerazumno”, istakao je ruski predsednik.
On je dodao da su nerazumne „opasne iluzije nacionalizma i arhaične predrasude klasne borbe, utopijski projekti globalne vlasti, bilo da se nazivaju „svetski kalifat” i „dobronamerna hegemonija”. „Visokoparno opravdanje vojnih avantura, ugrožavanje prava i sloboda, sva nezakonita dejstva, treba ostaviti u prošlosti.”
Šef ruske države je istakao da se socijalni i ekonomski sistemi 21. veka stalno usložnjavaju. „To isto se događa i u političkoj i pravnoj teoriji. Da bi se doneo politički program i čak da bi se donele operativne odluke, sve češće je neophodna mobilizacija najboljih intelektualnih snaga.”
„Politika budućnosti je politika koja se stvara kroz otvorene diskusije, istraživanja i svestranu analizu problema, i koja donosi osmišljene i usaglašene odluke. Politika budućnosti je pametna politika”, smatra Medvedev.
On ističe da unutrašnja politika suseda može biti predmet diskusije u drugim zemljama, pogotovu ako ona utiče na druge. Kao primer je naveo ekonomsku krizu do koje je došlo zbog nepromišljene politike jedne zemlje.
„Sve češće smo svedoci kako problemi nastali na teritoriji jedne ili više država dobijaju globalni karakter”, istakao je Medvedev dodavši da nekompetentnost ili prosto odsustvo želje da se rešavaju sopstveni problemi nanosi štetu ne samo sopstvenoj nego i susednim zemljama. Uprkos tome, naglasio je on, nikome se ne mogu nametati rešenja.
Predsednik Rusije uveren je da savremeni politički sistemi moraju biti demokratski, otvoreni, elastični i dovoljno složeni da bi odgovarali našem vremenu, karakteru i brzini neprekidnih savremenih procesa, moraju da štite ljudska prava i suverenitet nacije, da podržavaju strukturu građanskog društva.
Ipak, uspostavljanje takvih standarda „ne označava unifikaciju i obezličavanje”. Naprotiv, usaglašeni kriterijumi i odnos prema pitanju državnog uređenja pomoći će da se sačuva razumevanje u nekonfliktnoj atmosferi uzajamnog razumevanja, sva raznovrsnost političkih kultura, modela upravljanja, socijalne tradicije.
On dodaje da je neophodno stvaranje ekspertnih grupa koje bi se bavile prevazilaženjem posledica ekonomskog pada i obnavljanjem rasta globalne ekonomije. Veoma je važno da se izvrši reforma međunarodnih finansijskih institucija i da se vodi odgovornija ekonomska politika u svim zemljama.
U okviru foruma ruski predsednik Medvedev sreo se sa premijerom Francuske Fransoa Fijonom i izrazio zadovoljstvo što Rusija i Francuska sarađuju ne samo u političkoj i ekonomskoj sferi nego i u čitavom nizu humanitarnih projekata. „Mi smo u suštini veoma bliski partneri i ja smatram da moramo da učinimo sve da razvijamo te odnose.”
Fransoa Fijon je rekao da smatra da Rusija, „s obzirom na njenu istoriju i veoma bogato nasleđe, može da igra veoma važnu ulogu u svetu i želeo bih da tu ulogu Evropa potvrdi”.
Španskom premijeru Hose Rodrigesu Sapateru Medvedev je rekao da je siguran da će iduće godine, kad Španija bude predsedavala EU, biti napravljeni značajni koraci u saradnji Rusije sa objedinjenom Evropom. Sapatero je odgovorio da je Španija veoma zainteresovana za realizaciju ruske inicijative za donošenje novog dogovora o bezbednosti
Na forumu će, pored premijera Francuske i Španije i brojnih eksperata, govoriti i bivši italijanski premijer Romano Prodi i bivši generalni sekretar NATO-a Džordž Robertson.
Forum – na kome više od 550 političara, predstavnika biznisa i nauke iz 18 zemalja razgovaraju o tome kako će izgledati svet posle globalne ekonomske krize i kakva treba da bude odgovornost države pred društvom – u Rusiji se održava prvi put.

Čaves postaje opasan
Venecuela je trenutno najveći kupac ruskog oružja u Južnoj Americi. Venecuela radi i na formiranju odbrambenog vojnog saveza na tom kontinentu, po uzoru na NATO. Venecuela sve više postaje „izvoznik nestabilnosti” u očima Vašingtona.
Dakle, najava predsednika Venecuele Huga Čavesa da će njegova zemlja dobiti od Rusije savremeno naoružanje u vrednosti od preko dve milijarde dolara sigurno nije oduševila Vašington, koji prirodno smatra da je prodaja oružja istovremeno i prodaja političkog uticaja.
Za SAD je ponašanje Venecuele zato i „više od neugodnosti”, posebno u kontekstu činjenice da je Venecuela jedna od najvećih svetskih izvoznica nafte.
U Pentagonu smatraju da su venecuelanske kupovine ruskog naoružanja „nešto što prevazilazi jedan razuman odbrambeni stav”.
Amerikanci su dosta zabrinuti i to što Karakas pokazuje zainteresovanost da cenu svoje nafte obračunava u evrima umesto u dolarima i što nudi Teheranu američke borbene avione F-16, koje je svojevremeno Venecuela kupila od SAD.
Istina, to je već donekle i zastarela verzija tog aviona, jer su 14 tih letelica stare 26 godina, ali Irancima bi taj aparat mogao da posluži u razne svrhe, od kopiranja tehnologije do upotrebe na razne načine.
Iako ugovor o prodaji američkih aviona Venecueli zabranjuje preprodaju tih aparata drugim državama, Čaves se na to mnogo ne obazire. Od kada su 15. maja 2006. godine SAD uvele embargo na isporuke naoružanja Venecueli, Čaves naziva Ameriku „tigrom od papira” i „nemoćnom imperijom”.
Dolaskom Baraka Obame u Belu kuću činilo se da će antiamerička retorika Karakasa malo oslabiti, zapravo to se i zbilo, ali nije i potrajalo. Čaves je uveren da ga Vašington želi svrgnuti sa vlasti i ubrzano se naoružava.
Naime, još 2005. godine Karakas je poručio 100.000 ruskih automatskih pušaka AK-103, godinu dana kasnije poručena su 53 ruska helikoptera Mi-17, Mi-26 i Mi-35, kao i 24 borbena aviona Su-30.
Planirana je izgradnja fabrike municije u Marakaju, ruski borbeni avioni stigli su u venecuelanske baze u Libertador i Palo Negro.
(/slika2)Zatim je i ruski strateški bombarder Tu-160 stigao u Venecuelu i malo leteo duž morske obale, a u vode te zemlje stigla je i ruska nuklearna krstarica „Petar Veliki”.
Sada predsednik Čaves najavljuje kupovinu ruskih tenkova, T-80 ili T-90, kao i ruskog PVO sistema S-300.
Venecuela ima mali broj tenkova, 81 tenk francuskog tipa AMH-30, od PVO sistema već ima osam ruskih „Tor-M-1” u sastavu kopnene vojske i jedan „Tor-M-1” u sistemu PVO ratnog vazduhoplovstva.
Zainteresovana je i za kupovinu ruskih klasičnih podmornica, što će sve ovu zemlju pretvoriti u petu vojnu silu u Južnoj Americi. Karakas ima pod oružjem ukupno 115.000 ljudi, a vojni rok je selektivno dug i do 30 meseci.
(/slika3)Hugo Čaves pokušava da stvori vojni savez sa još nekoliko drugih južnoameričkih država, sve u okviru trgovinske organizacije „Merkosur”, koju čine Argentina, Brazil, Urugvaj i Paragvaj.
Bolivija, Čile, Kolumbija, Ekvador i Peru imaju status pridruženih članica.
Brazil i Čile već su odbili tu ideju Karakasa, Bolivija je podržava, dok je Argentina prvo bila raspoložena za tesnu vojnu saradnju da bi sada malo reterirala oko toga.
Zapravo, Venecuela nastoji da promoviše doktrinu asimetričnog ratovanja za suprotstavljanje intervenciji sa strane.
Za Čavesa to je neka vrsta NATO-a u Južnoj Americi, vojni savez sa jedinstvenom doktrinom i organizacijom. I sa ruskim oružjem.
 Za Vašington to je strateški izazov u sferi dosadašnjeg isključivog američkog uticaja. Jer, Amerika se nije odrekla Monroove doktrine „Amerika Amerikancima”. Čaves postaje opasan.

Zaplet zbog guma i pilića
Od našeg stalnog dopisnika
Vašington, 14. septembra – Oporavak je počeo, ali kriza nije prestala, glasi telegrafski izveštaj o najnovijoj dijagnozi stanja američke ekonomije. Kriza se nastavlja pre svega zato što se stopa nezaposlenosti ne smanjuje, nego još raste – i tako će biti možda sve do kraja iduće godine.
Od svih ekonomskih pokazatelja, stopa nezaposlenosti politički je najdelikatnija, i ova činjenica je važan elemenat dekora u kojem je minulog vikenda nastao zaplet u trgovinskim odnosima dveju najvećih ekonomija sveta, američke i kineske.
Počelo je tako što je u petak predsednik Obama doneo jednu od najvažnijih trgovinskih odluka u svom dosadašnjem mandatu – da se na uvoz automobilskih guma iz Kine primeni tarifa od 35 odsto (dosad je bila četiri odsto). To je potez koji je u skladu sa njegovim predizbornim obećanjem sindikatima da će striktnije primenjivati pravila svetske trgovine, u okolnostima kada je Kina postala globalna fabrika, a Amerika zbog toga izgubila na milione radnih mesta.
Konkretno, kad je o gumama reč, njihov uvoz iz Kine je u velikoj ekspanziji. Dok je iz kineskih fabrika ovamo 2004. liferovano 14,6 miliona komada (453,4 miliona dolara), prošle godine ih je prispelo čak 46 miliona (1,8 milijardi dolara).
(/slika2)Zbog toga su ovde u 2006. i 2007. zatvorene četiri fabrike guma, a za ovu godinu je najavljeno da će katance na kapije staviti još tri. Izgubljeno je ukupno oko 7.000 radnih mesta, što je bio doprinos stopi nezaposlenosti od blizu 10 odsto.
Kina je zbog povećanja tarife (za razliku od carine, tarife su granični porez samo za konkretnu robu iz konkretne zemlje ili regiona) u subotu prvo samo formalno protestovala, da bi već sutradan najavila preduzimanje prvih koraka ka reciprocitetu – uvođenje tarifa na svoj uvoz iz Amerike pilića i automobila. Na kinesko tržište ova roba odavde odlazi otprilike u istoj vrednosti koliko i kineskih guma za američke automobile: oko dve milijarde dolara.
Ali u ukupnoj slici, američko-kineska trgovina je u velikoj nesrazmeri. Za svaki dolar roba koju izveze u Kinu, Amerika iz Kine uveze 4,46 dolara. Ukupan američki deficit sa Kinom lane je iznosio rekordnih 286 milijardi dolara.
Do najnovijeg zapleta, koji bi prema ocenama ovdašnjih eksperata mogao da se pogorša, dolazi u politički osetljivom trenutku, kada je za izvlačenje celokupne globalne ekonomije iz krize potrebna ne samo saradnja nego i koordinirana akcija glavnih aktera. Stanju svetske ekonomije biće posvećen i predstojeći samit G-20, čiji će domaćin u Pitsburgu, 24. i 25. septembra, biti baš Barak Obama.
Zbog toga se strahuje da bi spor oko guma (i pilića) moga da zaseni suštinskije teme i odvuče pažnju od one glavne. Ovo je nezgodan trenutak za zaoštravanje između Pekinga i Vašingtona i zato što je već dogovorena Obamina poseta Kini, u novembru.
S obzirom na to da je malo verovatno da će američki predsednik povući svoju odluku, kao i da će Kina odustati od uzvraćanja, ostaje da se vidi kako će, diplomatskim kanalima, spor biti prevaziđen i biti zadovoljeni interesi obeju zemalja, koje su ekonomski međuzavisne kao sijamski blizanci, čije razdvajanje nije moguće bez teških posledica. Amerika je, naime, najvažnije izvozno tržište za Kinu koja je, na drugoj strani, sa svoja dva biliona (hiljada milijardi) deviznih rezervi, najveći kupac američkih obveznica kojima ona pokriva svoj rastući budžetski deficit.
Iznoseći svoje argumente, obe strane se pozivaju na pravila Svetske trgovinske organizacije, pa bi, po svemu sudeći, izlaz mogao da bude pronađen u njihovoj „kreativnoj interpretaciji”.

Mesić: Slovenci da plate
Od našeg stalnog dopisnika
Ljubljana, 14. septembra –  „Hrvatska se vraća Renovom predlogu u kome je za nas veoma važna odredba o dodiru sa otvorenim morem”, branio se sinoć u studiju TV Slovenija predsednik slovenačke vlade Borut Pahor pred provokativnim pitanjima novinarke o (ne)uspehu pregovora sa Hrvatskom u rešavanju graničnih nesporazuma između dve države.
Bilo je to prvo Pahorovo istupanje u javnosti posle saopštenja (u petak) da je sa koleginicom Jadrankom Kosor konačno pronašao zajednički jezik, što hrvatskim pregovaračima otvara put za nastavak pristupnih pregovora sa Unijom.
Pahora su kod kuće napali opozicija i neki koalicioni partneri, ogorčeni jer je izneverio dogovor da će Slovenija diktirati blokadu hrvatskih pristupnih pregovora sa EU sve dok ne bude okončan posao razgraničenja, onako kako to želi zvanična Ljubljana.
Slovenački premijer se branio rečima da je Slovenija izvukla najviše što je mogla, da je „uspeh postignut” i da „Slovenija treba da bude zadovoljna” jer se „Hrvatska (sada) vraća drugom Renovom predlogu” koji je povoljan po Sloveniju pošto joj omogućava pristup otvorenim vodama Jadrana. Da bi ućutkao kritičare, Pahor je pomenuo i „pravičnost”, namećući zaključak da je taj princip ponovo u igri u sporu oko slovenačko-hrvatske granice.
Slovenija bi na osnovu tog principa stekla pravo da upravlja onim delom mora i kopna koje je slovenačka policija kontrolisala u SFRJ, a koje Hrvatska od 1991. smatra delom svoje teritorije.
Zanimljivo je da ničega od toga što Pahor nabraja u korist svojih pregovaračkih sposobnosti da zaštiti „nacionalni interes” – nema u dokumentu koji je hrvatska premijerka poslala iz Pahorovih odaja švedskom predsedništvu Evropske unije u petak.
U pismu, čiji je faksimil na svom portalu objavio zagrebački „Jutarnji list”, Kosorova ne pominje ni „pravičnost”, ni „drugi” ili bilo koji predlog koje je komesar za proširenje EU Oli Ren nudio Ljubljani i Zagrebu u prvoj polovini 2009. godine.
Kosorova je u drugom pasusu pisma poslatog faksom u Stokholm napisala samo da „niti jedan dokument u našim pristupnim pregovorima s EU (koje je Hrvatska do sad predala Briselu) ne može prejudicirati konačno rešenje graničnog spora između Hrvatske i Slovenije“; u trećem pasusu je dodala da će se „rešenje ili način rešavanja graničnog spora” tražiti u nastavku bilateralnih pregovora s Ljubljanom.
Tu pominje i da bi spor o granici mogao preseći „arbitražni sud”, što je Ljubljana uvek odbijala, svesna da bi međunarodnim arbitrima teško nametnula zahtev da tokom odlučivanja o graničnoj crti između dve države pođu od „principa pravičnosti”. Kosorova nigde nije preuzela ni obavezu da Hrvatska posao razgraničenja sa Slovenijom mora da okonča pre ulaska u Uniju, što je proteklih devet meseci bio glavni slovenački uslov za skidanje blokade hrvatskih pregovora sa EU.
Pahor domaću javnost preko ljubljanske POP TV umiruje rečima da ono što ne piše u pismu koje je Kosorova poslala u švedsku prestonicu stoji u „zapisniku zvaničnog sastanka”, kao i da je moguć „dvostrani sporazum” o međi, gde bi „Slovenija insistirala ili na principu dodira sa otvorenim morem – dakle na reči ’junction’ (džankšen) koja je preuzeta iz (propalog) sporazuma Drnovšek–Račan, ili na primeni međunarodnog prava i principa pravičnosti ’ex aequo et bono’”.
Pahor uverava zemljake i da je „ton u tekstu (zapisnika sastanka sa Kosorovom u petak) takav da sporazum o razgraničenju mora biti ratifikovan uoči ulaska Hrvatske u EU, pa tu nema ni senke sumnje”. Pahorov optimizam ne deli veći deo ovdašnjeg javnog mnjenja koje prati pobedničko pirovanje političara i medija u susedstvu, gde listom pozdravljaju uspeh Kosorove u Ljubljani.
Premijerka Kosor je na pretnju Radovana Žerjava, predsednika slovenačkih narodnjaka (SLS), da će tražiti raspisivanje referenduma o ulasku Hrvatske u EU, što je podržao i prvak desnice Zmago Jelinčič, odgovorila da je to ne brine.
Ljubljanska štampa negoduje i zbog trijumfalizma hrvatskog predsednika Stjepana Mesića koji je skidanje slovenačke blokade komentarisao da je „Kosorova zabila gol”.
Mesić zaključuje da je najvažnije da je Evropa shvatila da Hrvatska može da ostvari svoj strateški cilj (ulazak u EU), a da očekuje da će Slovenci i Hrvati posle rešenja spora o međi to zajedno proslaviti u kafani, gde će ceh morati da plate Slovenci jer su prvi ušli u Uniju.

Sve­šte­ni­ci zlo­sta­vlja­li de­cu i u Ita­li­ji
„’To’ se do­ga­đa­lo jed­nu noć za dru­gom, ne­ki put u so­bi sve­šte­ni­ka, ne­ka­da u ku­pa­ti­lu, čak i u is­po­ve­da­o­ni­ci. Ta­kvu stvar ni­ste mo­gli da ka­že­te ro­di­te­lji­ma, jer bi vas sve­šte­nik pre­tu­kao.”
Ova­ko zvu­či po­če­tak is­po­ve­sti da­nas 59-go­di­šnjeg Ale­san­dra Van­ti­ni­ja, ko­jeg su kao de­ča­ka sve­šte­ni­ci zlo­sta­vlja­li u ri­mo­ka­to­lič­kom In­sti­tu­tu za glu­ve „An­to­nio Pro­vo­lo“ u Ve­ro­ni, ko­ji je po­ha­đao. Nje­go­va iz­ja­va, na­ža­lost, sa­mo je jed­no u ni­zu sve­do­če­nja sa­da od­ra­slih mu­ška­ra­ca ko­ji su u de­tinj­stvu, po­put Van­ti­ni­ja, bi­li sek­su­al­no mal­tre­ti­ra­ni od stra­ne ka­to­lič­kih ve­li­ko­do­stoj­ni­ka ko­ji su o nji­ma bri­nu­li u raz­li­či­tim ško­la­ma, in­ter­na­ti­ma i do­mo­vi­ma. Ili, ka­ko to is­ti­če agen­ci­ja AP, nji­ho­vim iz­ja­va­ma je otvo­re­na Pan­do­ri­na ku­ti­ja – tač­ni­je one ozna­ča­va­ju po­če­tak ve­li­kog seks-skan­da­la ko­ji je uz­bu­nio či­ta­vu Ita­li­ju i zbog ko­jeg će mo­ra­ti da re­a­gu­je i Va­ti­kan.
De­ce­ni­ja­ma u Ita­li­ji vla­da pra­va „kul­tu­ra pre­ćut­ki­va­nja” sve­šte­nič­kih zlo­de­la, bez ob­zi­ra na to ko­li­ko ona broj­na bi­la. Tek sa iz­la­skom u jav­nost 67 ne­ka­da­šnjih uče­ni­ka in­sti­tu­ta „An­to­nio Pro­vo­lo”, ko­ji tvr­de da ih je „u pe­ri­o­du od pe­de­se­tih do osam­de­se­tih go­di­na pro­šlog ve­ka 24 sve­šte­ni­ka pri­mo­ra­va­lo na sek­su­al­ne od­no­se”, stvar se po­me­ri­la sa mr­tve tač­ke.
Za raz­li­ku od SAD i Ir­ske, gde Ri­mo­ka­to­lič­ka cr­kva go­di­na­ma is­pla­ću­je vi­še­mi­li­on­ske od­šte­te zbog mal­tre­ti­ra­nja, to ni­je slu­čaj i sa Ita­li­jom (re­gi­stro­va­no sve­ga ne­ko­li­ko is­pla­ta). Ono što se, me­đu­tim, po­na­vlja je­ste „obra­zac po­na­ša­nja” – sve­šte­ni­ci su uvek zlo­sta­vlja­li si­ro­ma­šne, psi­hič­ki i fi­zič­ki ome­te­ne u raz­vo­ju ko­ji su im bi­li po­ve­re­ni na sta­ra­nje.
„Do­ve­li su me u ku­ri­ju. Ta­mo je bio je­dan slu­ga ko­ji je otvo­rio vra­ta, a on­da me je ne­ko uveo unu­tra”, po­če­tak je po­tre­sne is­po­ve­sti Đa­ni­ja Bi­so­li­ja. Nje­go­vo sve­do­če­nje je, ujed­no, i naj­va­žni­je, po­što je on op­tu­žio naj­vi­še sve­šte­no li­ce u is­tra­zi – po­koj­nog bi­sku­pa, mon­si­njo­ra Đu­ze­pa Ka­ra­roa (raz­ma­tra se nje­go­va even­tu­al­na be­a­ti­fi­ka­ci­ja).
„Bi­skup Ka­ra­ro je po­čeo da me do­di­ru­je, da me pi­pa i to je ra­dio na­red­nih 15–20 mi­nu­ta. Ni­sam znao šta da ra­dim.” U dru­gim pri­li­ka­ma bi­skup je „po­ku­šao da me zlo­sta­vlja ko­ri­ste­ći ba­na­nu ili pr­ste, nu­de­ći mi za­uz­vrat slat­ki­še”.
Is­tra­ga je pre­pu­šte­na Va­ti­ka­nu, tač­ni­je Kon­gre­ga­ci­ji za dok­tri­nu ve­re, ko­ja se, iz­me­đu osta­log, ba­vi i is­tra­ga­ma sek­su­al­nog zlo­sta­vlja­nja po­či­nje­nih od stra­ne sve­šte­ni­ka. Ta­ko je mon­si­njor Čarls Ski­klu­na pri­znao da je Kon­gre­ga­ci­ja ove op­tu­žbe shva­ti­la ve­o­ma ozbilj­no i da je po­treb­no da pro­blem bu­de „is­ko­re­njen”.

Pred­iz­bor­ni dvo­boj Mer­ke­lo­ve i Štajn­ma­je­ra
Ber­lin – Kan­di­da­ti za sa­ve­znog kan­ce­la­ra na pred­sto­je­ćim iz­bo­ri­ma za Bun­de­stag, sa­da­šnja kan­ce­lar­ka i še­fi­ca kon­zer­va­tiv­ne Hri­šćan­sko-de­mo­krat­ske uni­je (CDU) An­ge­la Mer­kel i po­li­ti­čar So­ci­jal­de­mo­krat­ske par­ti­je Ne­mač­ke (SPD) i mi­ni­star ino­stra­nih po­slo­va FrankVal­ter Štajn­ma­jer bi­ra­či­ma su u te­le­vi­zij­skom du­e­lu,odr­ža­nom u ne­de­lju uve­če, de­lo­va­li sko­ro isto­vet­no uver­lji­vo, po­ka­za­li su re­zul­ta­ti pr­vog is­pi­ti­va­nja jav­nog mnje­nja.
Pre­ma po­da­ci­ma re­pre­zen­ta­tiv­nog is­tra­ži­va­nja in­sti­tu­ta In­fra­test Di­map, na pi­ta­nje ko je u TVnad­me­ta­nju bio ube­dlji­vi­ji, 42 od­sto se opre­de­li­lo za kan­ce­lar­ku Mer­kel i 43 od­sto za mi­ni­stra Štajn­ma­je­ra.
Me­đu­tim, po­da­ci go­vo­re da je Štajn­ma­jer znat­no po­pra­vio uti­sak kod bi­ra­ča, pre sve­ga kod onih ko­ji još ni­su od­lu­či­li za ko­ga će da gla­sa­ju. U toj gru­pi 45 od­sto gra­đa­na sma­tra da je bo­lji bio Štajn­ma­jer, dok je 37 od­sto pred­nost da­lo sa­da­šnjoj kan­ce­lar­ki.
U pr­vim re­a­go­va­nji­ma, ko­men­ta­to­ri su oce­ni­li da su Mer­ke­lo­va i Štajn­ma­jer oštre re­či raz­me­nji­va­li uglav­nom sa vo­di­te­lji­ma, ali ne i me­đu­sob­no.
Već uoči TVdu­e­la, ko­ji je odr­žan tek tre­ći put u isto­ri­ji ne­mač­kog par­la­men­ta­ri­zma, ana­li­ti­ča­ri su upo­zo­ri­li da od nje­ga ne tre­ba mno­go oče­ki­va­ti, jer su An­ge­la Mer­kel i Štajn­ma­jer još čla­no­vi iste, ko­a­li­ci­o­ne kon­zer­va­tiv­no-so­ci­jal­de­mo­krat­ske vla­de, te su ta­ko za­jed­nič­ki od­go­vor­ni za sta­nje u ko­jem se ze­mlja na­la­zi, što je uma­nji­lo oštri­nu nji­ho­vih ar­gu­me­na­ta.

Balkan u zapećku „Istočnog Davosa”
Od našeg specijalnog izveštača
Krinjica, septembra –  Među hiljadu i po državnih funkcionera, uticajnih ekonomista, privrednika i analitičara iz cele Evrope, Sjedinjenih Država i dela Azije koji su se prošle sedmice okupili na Ekonomskom forumu u banji Krinjici na jugu Poljske nije bilo nijednog zvaničnog predstavnika Srbije, a stanje na Balkanu bilo je tema samo jedne od više od stotinu panel diskusija na skupu koji je zbog značaja odavno dobio nadimak „Istočni Davos”. Okupljeni su tri dana intenzivne razmene mišljenja uglavnom posvetili posledicama ekonomske krize, odnosima s Rusijom, mogućnosti nalaženja novih izvorišta gasa i pravljenja gasovoda koji bi smanjili uticaj Moskve na Evropu. Ipak, rasprava o našem delu sveta pod nazivom „Balkanska slagalica: postizanje ravnoteže” bila je jedna od zanimljivijih.
Objašnjavajući zašto Slovačka nije priznala Kosovo, državni sekretar u Ministarstvu spoljnih poslova u Bratislavi Olga Algajerova izjavila je da je njena zemlja uverena da jednostrano proglašena nezavisnost nije u skladu s međunarodnim pravom. „Čehoslovačka se raspala sporazumno, a jednostrana nezavisnost može da dovede do sličnih poteza na drugim mestima. Granice u Evropi ne mogu se menjati jednostrano”, upozorila je Algajerova tokom diskusije koja je organizovana u saradnji s projektom „Kosovski kompromis”.
Slovakinja je dodala i da je vlada u Bratislavi istrpela snažan pritisak da prizna Kosovo odmah posle 17. februara prošle godine, ali i da je taj pritisak sada nešto slabiji. „Mi, naravno, podržavamo ekonomski razvoj tog dela Srbije, ali ga nikada nećemo priznati kao nezavisnu državu”, rekla je Algajerova, naglasivši da Srbija dobija najveću pomoć iz razvojnog fonda Slovačke.
Bivši državni sekretar u ministarstvu za Kosovo i Metohiju Dušan Proroković izjavio je da Kosovo ne može normalno da funkcioniše dok ga Srbija ne prizna, a to se „nikad neće desiti”. Naglasivši da ne govori ni u ime države ni u ime stranke (Demokratske stranke Srbije, u kojoj je potpredsednik izvršnog odbora), Proroković je primetio da bi moglo doći do novog „geopolitičkog preoblikovanja regiona”, što zbog sve neizvesnijeg prijema preostalih balkanskih država u Evropsku uniju, što zbog političkih i ekonomskih problema za koje je Zapad govorio da su rešeni.
Balkan je uzgred pomenut i tokom panela o uticaju ekonomske krize na istočnu i jugoistočnu Evropu, gde je Dušan Proroković govorio o strateškom partnerstvu koje je nedavno predsednik Srbije Boris Tadić potpisao s predsednikom Kine Hu Đintaom. „Srbija je sada jedna od retkih zemalja, uz Rusiju, Brazil i Južnoafričku Republiku, koja ima ovakav sporazum s Kinom, a slične sporazume mogle bi da potpišu i druge balkanske zemlje. Na primer, Bosna i Hercegovina s nekom uticajnom islamskom zemljom, Crna Gora s Rusijom, a Makedonija s Turskom”, izjavio je Proroković.
Na njegovo izlaganje reagovao je moderator panela Erhard Busek, predsednik Evropskog foruma „Alpbah” i nekadašnji koordinator Pakta za stabilnost jugoistočne Evrope, nepotrebnom opaskom: „Poslednja evropska zemlja koja je potpisala takav sporazum s Kinom bila je Albanija.”
U vreme kada je početkom šezdesetih godina prošlog veka zvanična Tirana prekinula odnose sa Sovjetskim Savezom i okrenula se Kini, na vlasti u toj zemlji bio je komunistički diktator Enver Hodža.
Vladimir Radomirović
----------------------------------------------
„Politika” medijski sponzor
Već po tradiciji, naš list je jedan od medijskih sponzora ovog skupa koji se od 1991. godine održava svakog septembra i vremenom je prerastao u najznačajniji ekonomsko-politički događaj u istočnom delu Evrope, zbog čega ga nazivaju „Istočnim Davosom”, po analogiji sa čuvenim švajcarskim smučarskim centrom u kojem se početkom svake godine okuplja poslovna i politička elita sveta. Banja Krinjica, koja se nalazi blizu granice sa Slovačkom, bila je veoma popularna u periodu između dva svetska rata, a poslednjih godina doživljava preporod, između ostalog zahvaljujući i Ekonomskom forumu koji organizuje Institut za istočne studije iz Varšave.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.


  </body>
 </text>
</TEI>