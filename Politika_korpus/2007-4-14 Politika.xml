<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Prasupa života ponovo skuvana
Naučnici su iznova u laboratoriji začeli prvobitni život. U pomalo čudnovatim staklenim loptama, u kojima su pucketale elektrode, skuvali su još jednom pradavnu životodavnu supu od hemijskih sastojaka koji su postojali u atmosferi najranije Zemlje.Hemičar Džefri Bada iz Skripsove okeanografske ustanove u La Džoli (SAD) ponovio je poduhvat svojeg slavnog prethodnika Stenlija Milera sa Univerziteta Čikago koji je, sa svojim  učiteljem Haroldom Jurijem, 1953. godine prvi put veštački zgotovio hemijsku kašu bogatu aminokiselinama, "gradivnim ciglicama" proteina. Čovečanstvu je, tako, sredinom prošlog stoleća obznanjen podvig dostojan najsmelijih alhemičarskih maštarija.
"Možda smo previše razdragani, ali smatram da je ovo veliki preokret", izjavio je minulih dana učenik i naslednik preminulog Stenlija Milera, čije je postignuće i hvaljeno i osporavano. Najozbiljnija zamerka u ono vreme opominjala je da reaktivnih gasova metana i amonijaka, smešanih u laboratorijskim posudama, nije bilo u dovoljnim količinama u prvobitnoj Zemljinoj kopreni. Danas je prihvaćeno uverenje da je u praskozorju vremena preovlađivala inertna mešavina azota i ugljen-dioksida. 
Kada je tri decenije docnije Stenli Miler opet smućkao braonkastu tekućinu od nepromenjenih začina koja je pućkala, ni posle varničenja, izazvanog da oponaša pradavne munje na našoj planeti, nisu se pojavile negdašnje aminokiseline. Učinilo se da je dugo negovana predstava evolucije opovrgnuta, zato što su na pozornicu odmah uskočili kreacionisti sa svojim klimavim predskazanjima.
Sudbinske karte
Upriličen posle nešto više od pola veka, nedavni ogled je udahnuo životni dah jednom od najdalekosežnijih naučnih ostvarenja proteklog veka. Kao u svojevrsnom vremeplovu, sudbina je novim igračima podelila nekadašnje karte.
Skorašnjim opetovanjem Džefri Bada je otkrio šta je pokvarilo ponovljeni eksperiment proslavljenog preteče: odnekuda su iskrsli nitriti i uništili aminokiseline, zakiselivši vodu koja je onemogućila da se one i naknadno stvore. Nasuprot tome, rana Zemlja je imala gvožđa i ugljenikovih minerala koji su poništili štetno delovanje nitrita i kiselina. I kada ih je dodao, dobio je istu tečnu mešavinu kao Stenli Miler 1983. godine, sa obiljem aminokiselina.
Većina naučnika veruje da poreklo života na plavo-zelenoj planeti uveliko zavisi od hemijskih sastojaka koje su joj u pradavnim vremenima isporučili komete i meteoriti. Ukoliko najnoviji eksperiment izdrži naknadne provere, približiće nas odgonetanju jednačine života, a i traganju za živim organizmima još negde u kosmosu.
S dotičnom pretpostavkom nisu, svakako, svi saglasni. Džejms Feris koji proučava prebiotičku (preživotnu) hemiju u Renselar politehničkom institutu (SAD) sumnja da je atmosfersko pražnjenje (elektricitet) jedini izvor organskih molekula. I kad imate osrednju količinu aminokiselina, još nemate "gradivne ciglice" nukleinskih kiselina od kojih nastaje život. Meteori, komete ili prvobitna jezera vodonik-cijanida morala su da priušte ovakve molekule.
U svakom slučaju, pomenute laboratorijske pretrage uplivisaće i na izučavanje života na Marsu, jer je "Crvena planeta" u najranijim godinama imala i azota i ugljen-dioksida u izobilju. Džefri Bada namerava, stoga, da ogled sa istim gasovima izvede pod manjim pritiskom. Astrobiolog Kristofer Čeba, sa Univerziteta Prinston, upozorava: "Mi ne znamo da li je Mars ikada imao atmosferu." To što danas postoji ugljen-dioksid, ne znači da je bilo i azota neophodnog za obrazovanje aminokiselina.
Na utuk nije izostao još jedan tuk: pojedini istraživači su uvereni da je azota bilo, ali je ispario pre nekoliko milijardi godina, posle udara zamašnog asteroida!
Prvobitni mikrob
Potonji živi svet na Zemlji započeo je sa zatečenim malim molekulima, objašnjava hemičar Robert Šapiro sa Univerziteta Njujork. Kasnije je izatkano složeno tkanje od stotina atoma koji su činili veće molekule, kao što je znana DNK na kojoj se zasniva celokupna ćelijska mašinerija umnožavanja. Često kazivana priča podučava da su se u takvoj organskoj čorbi uobličila složena biološka jedinjenja. I to od znanih činilaca – vodonika, metana, amonijaka i vode – kroz koje je Stenli Miler propustio struju.
Biolozi su smislili da se takvo spajanje, u stvari, moglo dogoditi nadomak podmorskih vulkanskih otvora, u glinenim naslagama ili, čak, u dalekim kosmičkim prostranstvima. Da li su to bili prvi složeni molekuli proteina, DNK ili nečeg trećeg? Odjednom su se suočili s vajkadašnjom nedoumicom: šta je starije – kokoška ili jaje? Mnogi su odabrali RNK, rođaku DNK (obe su nukleinske kiseline), koja je iznedrila molekule prenosioce poruke za umnožavanje.
Prvi pokretač, prema mišljenju Roberta Šapiroa, mogao je da bude mikrob (Methanosarcina acetivorans), koji je proždirao ugljen-monoksid, a izlučivao metan i so sirćetne kiseline. Odakle se snabdevao energijom? Iz rastvaranja (reakcija) minerala sulfida gvožđa, izazvanog pominjanom kiselinom. Najprostiji mikroorganizmi su se, dakle, začeli u geohemijskim zbivanjima.
Možemo li, prema tome, da odgovorimo na tri krupna pitanja: kada, gde i šta.
Dosadašnje saznanje kazuje da najstariji ostaci (fosili), stromatoliti, potiču od pre tri po milijarde godina, iako se raspravlja da li su potekli od plavo-zelenih algi (cijanobakterije). Jednostavniji mikroorganizmi su, verovatno, ranije postojali.
Kada se pomene mesto, i dalje se spore zastupnici dveju pretpostavki: prvi govore da su se najjednostavniji organizmi hranili sumporom pokraj vrelih izvora na morskom dnu, drugi tvrde da je temperatura za stvaranje postojanih biomolekula morala biti niža.
I na kraju, genetsko proučavanje pokazuje da su hipertermofili blizu samog dna "drveta života". Ali to ne znači da su ovi mikrobi, ljubitelji toplote, najdrevniji; možda su preživeli udar meteorita koji je sve zbrisao sa lica pradavne Zemlje. Izvesno je da su preteče opstajale bez kiseonika (anareobne) koji je u to doba postojao samo u tragovima.

Dobri novi svet
U Parizu 16. veka jedna od popularnih zabava za narod bilo je javno spaljivanje mačaka: nesrećna životinja bi uz pomoć konopca postepeno spuštana ka vatri uz samrtničko kreštanje koje je izazivalo vrišteći smeh publike, u kojoj su bili i kraljevi i kraljice.Takav sadizam danas je nezamisliv, poručuje harvardski profesor psihologije Stiven Pinker, koji u nedavnom eseju u "Novoj republici", obrazlaže tezu koja se na prvi pogled čini nedovoljno uverljivom, s obzirom da smo iza sebe tek ostavili vek dva velika svetska rata, holokausta, Hirošime i Nagasakija, Staljina, Maoa, Pol Pota, Vijetnama… Teza je da čovečanstvo danas proizvodi najmanje nasilja u svojoj istoriji – i da smo sa 21. vekom ušli u najmirniju eru od postojanja naše vrste.
Profesor ovo argumentuje nizom primera i citata. Polazi, prvo, od toga da je okrutnost, poput gore navedenog primera, prestala da bude zabava, da je iskorenjeno ropstvo, da je genocid stavljen van zakona, da tortura i odsecanje udova nisu više rutinske kazne, da je u najvećem broju zemalja ukinuta smrtna kazna, da su uvedena pravila ratovanja – dakle mnogo toga što je bilo surovi pratilac ljudskog bivstvovanja kroz najveći deo istorije.
Opadanje nasilja, kao trend, po ovom profesoru je fenomen vidljiv kako na skali milenijuma, tako i vekova, decenija, pa i godina. Takođe, reč je o globalnom trendu, premda ne sasvim homogenom.
Na primer, društva pre nastanka država bila su mnogo nasilnija nego kad je država preuzela monopol nad nasiljem. Plemensko nasilje je bilo mnogo učestalije nego moderni ratovi, i ubijalo je mnogo veći postotak ljudi u bitkama. Ti sukobi su, takođe, bili mnogo pogubniji: da su ratovi u 20. veku odneli isti procenat stanovnika kao što su to nekad činili plemenski, umesto sto miliona žrtava, bilo bi ih dve milijarde.
Uostalom, navodi profesor Pinker, čija je uža specijalnost socijalna evolucija, čak i Biblija, danas hrišćanski izvor moralnih vrednosti, na mnogo mesta slavi genocid, pokolj do poslednjeg žitelja okupiranog grada, propisuje pogubljenje kamenovanjem za podužu listu nenasilnih postupaka, poput preljube, homoseksualnosti, pa čak i nepoštovanja roditelja. Tortura i genocid su, takođe, deo istorije i drugih vera, indijskih, islamskih , kineskih.
Opadanje nasilja dokumentuje i moderna statistika: jedno istraživanje ubistava u istoriji, kao sredstva za rešavanje ličnih konflikata pokazuje da su stope ovih zločina u periodu od 12. veka do danas opale u svakoj evropskoj zemlji: u Engleskoj je sa 24 ubistava na svakih 100.000 stanovnika u 14. veku, stopa do 1990. opala na 0,6. Broj poginulih u bitkama koji je još 1950. iznosio 65.000 godišnje, opao je u ovoj dekadi na samo oko dve hiljade. Između 1989. i 2005. broj kampanja masovnih ubistava civila opao je čak za 90 odsto.
Zašto sve ovo izgleda neuverljivo i otkud utisak da je nasilja u svetu danas više nego ikad? Zar u Iraku svakodnevno ne pogine nekoliko desetina ljudi, šta je sa zločinima u Darfuru, s onim što se do samo pre nešto više od decenije događalo u Ruandi, pa i u Bosni?
Reč je o percepciji: moderni mediji mnogo efikasnije u naše mozgove urezuju slike modernog nasilja nego starovekovnog; opala je, zatim, i naša tolerantnost na nasilje i proterano njegovo slavljenje. Ma koliko bili strašni, moderni zločini su blagi ako se mere standardima bestijalnosti u ljudskoj istoriji. Opadanju nasilja doprinela je i civilizatorska uloga moderne države, a tehnološki i ekonomski napredak su unapredili i produžili naše živote, podižući generalno njihovu vrednost.
Da li je ova slika ako ne sasvim dobrog, a ono sve boljeg novog sveta baš sasvim tačna? Mnogi misle da je harvardski profesor samo delimično u pravu, pa čak i da je potpuno sa druge strane istine. U polemici koja je izazvana njegovim tekstom, najviše je osporavana jedna od njegovih centralnih teza, o doprinosu države smanjenju nasilja. Za ovo je ponuđeno obilje argumenata, među njima mnogo američkih, počev od masovnog ubijanja civila u Vijetnamu, uništavanja letine, pogroma hemijskim oružjem… Nisu li sankcije prema Iraku tokom devedesetih odnele na stotine hiljada života i ne ubija li osiromašeni uranijum postupno, ali na dugi rok, čak i kad promaši metu?
A šta je sa Irakom danas, gde mesečni saldo poginulih opovrgava Pinkerove brojke? I sa opštim uverenjem, lako dokazivim, da su "civilizovani" ratovi mnogo razorniji nego što su to činili oni "primitivni", apsolutno i relativno?
Blagodeti civilizacije, poput duvana, saobraćajne nesreće, globalno zagrevanje, moderne bolesti, odnose po sto hiljada života svakog dana, ili 36 miliona godišnje, što znači da će u ovom veku na ovaj ili onaj način nasilno umreti više od tri i po milijarde ljudi!
Novi svet je nenasilan samo u esejima.

Izlazak na crtu
Pregovori oko sastavljanja nove vlade kao nikada do sada pokazali su sve protivrečnosti našeg političkog života. Ni činjenica da je veliki broj birača izašao na parlamentarne izbore i da se Srbija u ovim danima nalazi pred sudbonosnim istorijskim izazovima nije bila dovoljan razlog da naše proevropski orijentisane stranke pokažu svoju odgovornost. Naprotiv, do izražaja je došla velika neodgovornost glavnih aktera u političkim pregovorima o obrazovanju nove vlade. Pregovori su odmah pokazali da naše stranačke elite jednostavno nisu spremne da žrtvuju svoje učešće u vlasti radi poštovanja osnovnih demokratskih načela i ustanovljenih običaja demokratskog ponašanja.
U tome prednjače predstavnici DSS jer na sve načine pokušavaju da ospore osnovno demokratsko pravilo da u koalicionoj vladi stranka koja ima najveći broj poslanika ima pravo da predloži premijera i preuzme veći broj važnijih ministarstava.
U ovim pregovorima se, međutim, pokazuje da je DSS čvrsto srasla sa vlašću i da joj mesto premijera i dalje, bez obzira na nepovoljnije izborne rezultate u odnosu na prethodne, omogućuje nesmetano obavljanje državnih funkcija. U toku prethodne tri godine u našoj javnosti očigledno nije dovoljno prepoznata težnja Vojislava Koštunice da se održava na vlasti u gotovo bezizlaznim situacijama. Jer, utisak je da je Koštunica i te kako spreman da se bori za vlast, pa makar to bilo i nauštrb ostvarivanja velikih demokratskih principa. A oko sadašnjeg premijera stasala je vlastodržačka politička oligarhija koja, braneći njegove pozicije, brani pre svega svoje lične i materijalne interese, proglašavajući odbranu premijerskog mesta za poslednju liniju odbrane uzvišenih demokratskih i nacionalnih interesa.
Ključni pregovarač u obrazovanju nove vlade, pored DSS, svakako je DS. Pozicija ove stranke je u ovim pregovorima puna protivrečnosti i političkih izazova. Vodeći kampanju tako da je njena stvarna politička okosnica bila predstavljena u stavu da u slučaju ostvarivanja vodeće uloge u demokratskom bloku DS pripada pravo da dobije premijersko mesto, ova stranka je sebi smanjila koalicioni kapacitet, ali je privukla veliku podršku novih birača. Na toj osnovi je i ostvaren istorijski izborni uspeh DS. Premijersko mesto za kandidata DS bilo je glavni garant da će doći do ubrzanih i radikalnijih promena u načinu vođenja državne politike. Može se slobodno reći da je kao rezultat izbornog obećanja o novom premijeru koji će biti istinska personifikacija i garant nove reformske i proevropske politike, DS i dobila podršku gotovo milion birača i vodeće mesto u stranačkom bloku koji je u prilici da sastavi stabilnu demokratsku vladu.
Isticanjem Božidara Đelića kao mandatara predloženog od strane DS ova stranka je izašla na crtu i tako preuzela odgovornost pred svojim biračima da će istrajati na odbrani demokratskog pravila da stranka koja ostvari najbolji izborni rezultat u koaliciji ima pravo da dobije premijersko mesto. I posle izbora Božidar Đelić je nastupao kao jedino prihvatljiv kandidat DS za premijera, i o tome u izjavama funkcionera DS nije bilo prostora za razgovor. Nije izgledalo da Đelić trči već izgubljenu trku i da je iskorišćen samo u pregovaračke svrhe. I, šta je ostalo od tog pompeznog i beskompromisnog izlaska Demokratske stranke na crtu? Posle nekoliko nedelja pregovora DS je odustala od svog izbornog obećanja i prihvatila je da prepusti mesto premijera DSS i Vojislavu Koštunici. Na ovaj način je stranačka oligarhija DS pokazala da joj je važnije da dođe do projektovanih ministarskih mesta nego da istrajno i dosledno brani demokratska načela i izbornu volju građana. Pozivanje na potrebu i nužnost istorijskog kompromisa zvuči kao jalov i neubedljiv izgovor. Kompromisi u politici su neizbežni. Ali postoje političke i istorijske okolnosti kada kompromisi oko temeljnih demokratskih načela jednostavno nisu mogući. Jer kada se jednom ta načela pogaze onda politički život postaje kaljuga u kojoj odsustvo moralnih i demokratskih načela postaje svakodnevna pojava. Sada se dešava da oni funkcioneri DS koji su mesecima vodili beskompromisnu izbornu kampanju u kojoj nije bilo mesta za bilo kakav dogovor o ustupanju premijerskog mesta, bez ikakvih obzira objašnjavaju suštinu velikog istorijskog kompromisa. Funkcioneri DS-a će sada sa istim žarom braniti novu poziciju ove stranke, ne osećajući nikakvu odgovornost ili potrebu da se obrate članstvu i biračima , jer za njih su oni samo postotak na marketinškoj skali stranačke popularnosti. Ne radi se ovde zato o marketingu i stranačkom rejtingu , već o mnogo važnijem pitanju – radi se o odbrani demokratskih načela, na čemu je DS i zasnovala svoju politiku u toku i neposredno nakon izbora.
Ali to kao da previše ne zanima funkcionere DS, oni su sigurni u svoju izuzetnu političku misiju, jer znaju da iza njih stoji poslušna stranačka mašinerija koja će, pretpostavljamo, kao i uvek aklamacijski i jednoglasno opravdati i podržati svaki njihov politički zaokret.

Nepostojeći ljudi
Neposredno posle referenduma o državnom statusu Crne Gore, bila je splasnula srbofobija u ovdašnjim medijima, pa su se Srbi i oni koji su glasali za zajedničku državu sa Srbijom ponadali da će živeti normalno, kao i svi drugi.Ali, oni kao da su negde "isparili" u nezavisnoj Crnoj Gori. Nema ih nigde u medijima, posebno u takozvanim relaksirajućim, tok-šou emisijama, gde o običnim životnim stvarima govore književnici, profesori, lekari, naučnici, novinari, pevači, glumci, muzičari, sportisti i drugi. Ovde kao da niko ne piše prozu i poeziju osim suverenista, niti iko ume da glumi osim njih. Niko se ne bavi umetnošću izuzev onih koji su "vazda bili za suverenu Crnu Goru", niti ume da barata skalpelom, notama, loptom... 
Gde se dede onih 44,5 odsto punoletnih građana Crne Gore, takozvanih unionista, niko ne zna.
A glasali su za zajedničku državu sa Srbijom, čvrsto ubeđeni da je to najbolje za Crnu Goru i njihove porodice. Zapravo, jedina želja im je bila da žive u bogatoj, demokratskoj zemlji, jednakih šansi za sve. Još uvek niko nije ni pokušao da ih uveri da nisu bili u pravu. Možda su i zato, trenutno, nepostojeći ljudi – za crnogorsku vlast, ali i za onu u Srbiji. Nadaju se da će se stvari promeniti kada se formira nova srpska vlada.
Paradoksalno zvuči, ali za Srbe u Crnoj Gori se, već duže vreme, najviše interesuju stranci. Jedan od lidera ovdašnje opozicije saopštio je da jedno od redovnih pitanja svih gostiju, od običnih činovnika do visokih zvaničnika iz Brisela i drugih centara moći, upućenih crnogorskim zvaničnicima, glasi – gde su vam Srbi; uz primedbu da se ponašaju prema Srbima onako kako su tvrdili da se Srbija, u zajedničkoj državi, ponašala prema njima – ignorantski. I ne mogu da se načude kako to da Srba nema na bilo kojoj funkciji, od školstva do policije i Skupštine, a prema aktuelnom popisu ima ih trećina.
Inače, ovih dana se u Crnoj Gori najviše govori o nameri kanonski nepriznate CPC da silom otme crkve i hramove Mitropolije crnogorsko-primorske.
U svim ratnim doktrinama stoji da bi onaj koji napada, kako bi uspeo u svom naumu, trebalo da ima tri puta više ljudstva od onog koji se brani. U Crnoj Gori, međutim, ima tri puta više vernika SPC nego takozvane CPC, koja je registrovana u policijskoj stanici na Cetinju.

Zaštićene životinje
U okviru tradicionalnog izdanja prigodnih poštanskih maraka pod nazivom "Zaštićene životinjske vrste" Pošta Srbije pustiće u opticaj 18. aprila prigodu poštansku seriju od četiri marke. Dve marke su nominale 20 dinara, a dve 40 dinara. Motiv ovogodišnjeg izdanja je crna žuna (Dryocopus martius).Crnu žunu, s obzirom da pripada porodici detlića, nazivaju još i crni detlić. Kod detlića postoji čitav niz visoko specijalizovanih pojava u građi tela i sposobnostima. Detlić ima posebno razvijenu tehniku puzanja uz drvo. Nije se samo stopalo pretvorilo u organ za penjanje, nego je i rep morao da stupi u službu puzanja te je u tu svrhu naročito preudešen. Prilikom udaranja kljunom rep služi kao elastičan oslonac, a pri puzanju je u neku ruku treća noga koja se pri klizavom i skakutavom kretanju nagore odupire i nalazi oslonac i u najmanjim neravninama kore. Noge su tamnosive pri čemu su dva prsta okrenuta napred, dva pozadi. Noge su snažne ali kratke da bi se telo pri puzanju što više približilo stablu. Stopalo ima savijene i oštre kandže koje mogu da se čvrsto zabiju u koru stabla.
Kljun kod crne žune je snažno dleto kojim mogu da se načine rupe i u najtvrđoj i najdebljoj kori. Nijedan drugi detlić nema tako jak kljun. Kad je potpuno razvijen, dugačak je, prav i veoma tvrd, ali spreda nije šiljast već ima oštru ivicu kao dleto. Samo izdubljena rupa u stablu nije dovoljna za hvatanje insekata pod korom. Crna žuna izbaci jezik i po nekoliko centimetara što joj omogućava hvatanje plena i gutanje. Crna žuna velika je kao vrana. Polovi se razlikuju po tome što mužjak ima sjajno crno perje sa crvenom kapicom koja polazi od čela. Ženka je takođe crne boje samo nije toliko sjajna, a ima i manju kapicu koja se nalazi samo na temenu. Ponekad su duže od metra, a široke oko 20 centimetara. Raspon krila je od 67 do 73 centimetara.
Najčešće se nalazi na planinama umereno kontinentalnog pojasa na visinama do dve hiljade metara nadmorske visine. Može sa naći u mešovitim šumama bukve i jele ili u šumama smrče i drugih širokolisnih četinara.
Na nivou populacije crna žuna je stanarica, ali može da luta pa se neki put spusti u niže predele blizu gradova. Odrasle jedinke ostaju tokom čitave godine u blizini svoje teritorije. Ishrana se zasniva uglavnom na larvama, lutkama i odraslim mravima, malim puževima i nekim parazitima drveća. Zimi, kada ne može doći do druge hrane, iz srži trulog drveta vadi insekte. Zato se i kaže da ne truli drvo od detlića, već on samo pokazuje koje je drvo trulo.
Crna žuna je plašljiva ptica, ne trpi prisustvo ljudi i osetljiva je na uznemiravanje. Njen opstanak je doveden u pitanje zbog intenzivne seče šuma i uništavanja staništa. Usled toga njena brojnost u četinarskim šumama je počela da pada, ali se brojnost blago povećava u nizijskim šumama.
Motivi na sve četiri marke su crne žune i znak Svetskog fonda za zaštitu životinja sa motivom pande. Jedna od posebnih tema za filateliste u okviru faune su marke sa znakom ovog fonda.
Likovnu obradu maraka uradila je mr Marina Kalezić, akademski slikar iz Beograda, dok je stručnu saradnju pružila Daliborka Barjaktarov, kustos Prirodnjačkog muzeja u Beogradu. Marke su štampane tehnikom višebojnog ofseta u novosadskoj štampariji "Forum" u šalterskim tabacima od po 20 komada maraka i vinjetom u srednjoj koloni. Tiraž je 53.000 kompletnih serija.
Na dan izdanja maraka DP "Jugomarka" pustila je u opticaj dva prigodna koverta prvog dana sa žigom pošte 11101 Beograd.

Mejd in Srbija
Zaista sam se nadao da do ovoga neće doći, ili da će barem neko rečitiji i dostojniji, umesto mene, a i u moje ime, napisati – omaž patriotizmu. Onako, da ne zvuči kao nekrolog, kao eho iz zadimljenih kafana ili oporuka... Da ga sroči taman kao što su njih četvorica mlađanih (Novak Đoković, teniser, Filip Filipović, vaterpolista, Srdan Golubović, režiser, i Nebojša Glogovac, glumac), pre neki dan u zajedničkom televizijskom gostovanju... Iz srca. Neostrašćeno. Bez kalkulisanja s tržišnom vrednošću svojih izjava i bez "lizanja" s kamerama.
Neću prepričavati njihove reči, jer su ovako, na papiru, tek mrtvo slovo. Zadivilo me je njihovo zdravo shvatanje patriotizma i neagresivna razlika u interpretaciji, istog. 
Ono prvo, na zgražavanje onih za koje je patriotizam genetska anomalija proizašla iz jednolične i nezdrave ishrane naših prapredaka, majmuna. Što se njih tiče, on je (patriotizam, naravno) glavni uzrok nastanka ozonske rupe, raspada "Bitlsa" i misteriozne smrti ledi Dajane... Naravno, predstavnici ove podgrupe su imunološki i alergijski osetljivi isključivo na pomen ljubavi i poštovanja prema Srbiji, koju s osobitim zadovoljstvom podvode izopačenoj klijenteli. Svaki drugi patriotizam je dobrodošao. Štaviše, poželjan. Skloni su da frustracije i nezadovoljstvo sopstvenom bezličnošću pravdaju (ne zlonamerno napisanim) aforizmom: "Rođen sam u Srbiji i umreću od toga". 
Ovo drugo (neagresivna razlika u interpretaciji) zadivilo me je na veliko razočarenje onih koji su ubeđeni da je Partenon ljubavi prema otadžbini to kada se izviju pred televizorom, uhvate za međunožje i srednjim prstom druge šake lupkaju u čelo predsednika Amerike, tokom pojavljivanja na ekranu. Zahvaljujući njima, patriotizma danas ima i na komad i na kilo. Ubeđeni su da su Srbiju doveka zadužili time što puše isključivo domaće cigarete, ne podnose Vagnera i Baha, jer nisu Šumadinci, i što povraćanje smatraju jednim od dijalekata srpskog jezika. Što se njih tiče ravnopravni sinonimi za patriotizam su: primitivizam, šovinizam i alkoholizam.
Zarad onih trećih koji patriotizmom prefinjeno odišu ne moram ni redak da napišem. U ime njih su govorila ta četiri momka. U ime svesti da patriotizam nije ni opravdanje, niti je zdenac. Već čast da osobenošću činiš zajedništvo, ne potirući ničije pravo na divnu osobenost. Zar nije svako od nas stvoren upravo zajedništvom dve veličanstvene osobenosti – oca i majke?
I za kraj da budemo načisto s tim da li je pomenutom četvercu lako da "punih" džepova i često sa nekog srećnijeg mesta od Srbije govori o patriotizmu. Nije! Verovatno im je i teže nego nama običnoj "boraniji". Baš zbog toga što im je izbor daleko veći. Nama je, nažalost ili na sreću, malo toga mimo patriotizma ostalo...

VEST
A vi, gospođo, svaki put iz druge redakcije, rekao mi je portir jednog kulturnog centra u Beogradu, kad sam mu se krajem devedesetih, na izmaku moje burne decenije nezavisnog novinarstva predstavila i kao novinarka Danasa.I eto me, sad, gospodine, posle još jedne lične tranzicije, u listu Politika, u kulturnom dodatku, koji od ovog broja potpisujem kao urednik. Rekoše mi, na preporuku "kulturne javnosti". Što je moj mali prelazak iz danasovskog  "Com.media&ostalo" zapećka postao vest, kriv je, valjda, jubilej – pedeset godina – ovog podlistka.
Red je da vam ta vest predstavi. Ko sam, šta sam, kako, gde i kad?
Ukratko. Rođena Beograđanka. Klinka sa Čubure. Završila dve osnovne i dve srednje škole, drndala klavir i harmoniku, "furala" dva fakulteta. Diplomirala, na katedri za svetsku, na Filološkom. Na kojoj su, uz solidnu književnu i "opštu kulturu", učili studente i da uvek mućnu svojom, a ne tuđom glavom. 
To mi je, priznajem, značilo, u mom potonjem praktičnom doškolovanju za novinarstvo. Kao saradnik i urednik raznih (ne baš uvek kulturnih) rubrika, radila sve i svašta. Intervjuisala, pratila, komentarisala razne pojave, lokalne i uopšte. Od nadrealista i konzervativaca do, disidenata, apatrida, nobelovaca i avangardista. "Rehabilitovala" prećutkivane, skrajnute, pesnike, fantaste. Odbacivala fatve. Duvala pištaljku građanskog protesta u "Demokratiji", sve bežeći od cenzure. Krala znancima vest "iz očiju", pa objavljivala. Jurila zvezde, preko mora i gora, prepadala ih zorom, radi ekskluzive. 
I usput (kad god bi me ovaj ili onaj režim velikodušno oslobađao posla ili imetka), prevodila knjige, za decu i odrasle. S naročitim "pikom" na Čarlsa Simića i Harija Potera! 
Jednom sam, čak, intervjuisala tek objavljenu knjigu Bore Ćosića. 
Uzalud. Ma koliko kitila svoju novinarsku biografiju, ona se, kao i moj život, uvek svodi na tih šest simboličnih imena novina kojima sam pripadala ili odsad pripadam. Borba, Nova Nada, Blic, Demokratija, Danas, Politika.
Nema tu nikakve mistifikacije. 
Čak ni pisati u Politici, iznutra, ne izgleda onako kako sam oduvek, naivno, zamišljala: biti u izlogu, "lutka sa naslovne strane". Pre mi se čini, gospodine, da sam, u tom uredničkom izlogu, i ja nekakva (kreativna) portirka, namerna da što više raskrili ta stara, poluvekovna vrata. Za sve one koji u ovo doba postumetnosti i postnovinarstva još uvek umeju nešto novo, lepo, pametno i otkačeno da kažu. 
Pa, izvolite!

Mik Džeger ili Endi Vorhol
Lepše je živeti u Novom Sadu, ali uzbudljivije u Beogradu, zar ne? Da, naravno, rekla bi većina stanovnika ovih gradova ne samo danas nego i u prošlim vremenima, tačnije – u minula tri veka, tokom koja se i može sagledavati istorija njihovog urbaniteta. Šta bi, opet, to lepše i uzbudljivije značilo u kulturološkom kontekstu koji u (post)moderno doba neminovno podrazumeva i tzv. kulturu svakodnevice? Da li je reč o tradicionalnom rivalstvu tradicionalnog kulturnog centra i savremene prestonice, rivalstvu dobro znanom većini evropskih zemalja (od Italije i Španije , preko Rusije i Poljske, pa sve do Nemačke i Engleske)?Devetnaestovekovna "Srpska Atina" poslednjih godina sve očiglednije reafirmiše svoj izvorni, (srednjo)evropski kulturni identitet. Časopis "Sveti Dunav" posvećen upravo srednjoevropskoj književnosti i kulturi, koji je pokrenut u okviru zemunskog "Pisma", u novembru 2006. godine proslavio je deceniju svog izlaženja u Novom Sadu; međunarodni festival novog i alternativnog teatra INFANT, u produkciji Kulturnog centra Novog Sada, postao je relevantna odrednica u evropskoj pozorišnoj mreži; na internacionalnom džez-festivalu, koji je već dugo organizuje isti kulturni centar, prošle jeseni je, pored ostalih, nastupala i jedna mega-zvezda kakav je Rišar Bone (potpisnik ovih redova prvi put u životu video je novosadsku publiku svih uzrasta oko, ispred i iznad Velike scene SNP-a na nogama, u istinskom transu).
O EXIT-u koji je iz godine u godinu sve posećeniji ne treba ni govoriti: Igi Pop ili Sting sami po sebi dovoljna su garancija uspeha jednog muzičkog događaja; druga je, pak, priča prošlogodišnji koncert Erosa Ramacotija na stadionu F.K. VOJVODINE ili prolećni evropski festival uličnih svirača, koji svojim prisustvom uvek ponovo potvrđuju početnu tezu mog teksta. Pitanje-izazov glasi: gde bi se u prenatrpanom i prebučnom Beogradu, a da to ima smisla, jedan takav danonoćni ulični festival održavao?
Pojam događanja zapravo razlikuje novosadsku i beogradsku kulturnu scenu. Od klupskih žurki preko filmskih festivala pa sve do rok (ali i turbofolk!) koncerata, u Beogradu ovaj pojam uvek podrazumeva izvesnu masovnost, frku, gužvu. Za Novi Sad su frka i gužva mnogo kamernije kategorije, intimnije, prisnije – pomenuti Rišar Bone, na primer, u Beogradu nikada ne bi bio događaj na sceni ma kog pozorišta nego tek nastupom u Sava-centru, na Sajmištu, u Areni. A ulični svirači ostali bi verovatno neprimećeni u vrevi i buci beogradskih ulica, čak i da se pojave na Kalemegdanu!
Zato Mik Džeger, stari spktaklmajstor, ovog leta nastupa upravo u Beogradu pred stotinak hiljada ljudi, dok je za Novi Sad najavljen dolazak genijalnog Vudija Alena, nekako u slično vreme, ali na novoosnovani filmski festival – što znači, u najboljem slučaju u neku veliku bioskopsku salu. Najzad, podsetimo da je velika evropska izložba Endija Vorhola prošle godine gostovala u Novom Sadu u nekoliko stalnih galerijskih prostora, dakle već u startu je eliminisana mogućnost megapostavke i masovnosti čitavog zbivanja.
Očito, demetropolizacija i decentralizacija kulturnog prostora Srbije na početku 21. veka (pomenimo kao kuriozitet i Samantu Foks u Čačku!) donosi i svojevrsno preoblikovanje pojma i prakse kulturnog događaja. Čini se da će budućnost demantovati prošlovekovni senzibilitet koji je kvantitet uvek saobražavao kvalitetu pojave: po logici – ako je Džeger, besmisleno je (i neisplativo!) da to isprati manje od 100.000 posetilaca; kako je onda smisleno (i isplativo) dovoditi (posthumno) Vorhola ili živog Vudija Alena kada se, s obzirom na koncepciju, ne može očekivati ni deseti deo tolike publike?!
U eri interneta, kućnog bioskopa i savršenih muzičkih doživljaja uz posedovanje solidnih sobnih muzičkih linija, ljudi sve ređe napuštaju svoje domove da bi išli ka kulturnom događaju, naprotiv – u mogućnosti smo da taj događaj  ide ka nama i tu mogućnost svi obilato koristimo (ko, recimo, kaže da je u poslednjih mesec dana više filmova pogledao u bioskopu nego na TB-u ili DVD-plejeru, taj sigurno laže!). Shodno tom velikom povratku privatnosti, tom suštinskom prelasku iz spolja (20.vek) ka unutra (21. vek, u kojem se čak i sve više edukacije, poslova i sl. obavlja na ovaj ili onaj način iz sopstvenog staništa), sve anahroniji postaje koncept kulturnih makrodogađaja, dok sve više dobija realni smisao koncept uslovno rečeno mikrodogađaja – književnog, muzičkog, likovnog. Ovih dana otvorena je u nevelikoj novosadskoj galeriji "Zlatno oko" izložba koja sadrži desetak crteža i grafičkih listova Pikasa, Dalija i Miroa, no koja je opravdano zadobila tretman velikog kulturnog događaja; da li bi u nekoj beogradskoj galeriji sličnog kapaciteta ona imala sličan tretman? Zvuči paradoksalno ali sasvim logično da se na početku novog milenijuma kamerno počinje doživljavati kao veliko (ako je, naravno, i kvalitetom takvo), dok masovno megadogađanje sve više liči na svojevrstan žal za prošlim.
Ponoviću da je živeti u Beogradu još uvek uzbudljivije a u Novom Sadu lepše. Najaviću i dve, u već opisanom kontekstu kamerne ali vrednosno velike manifestacije koje će u aprilu obeležiti novosadsku kulturnu scenu: Prvi međunarodni PROZAFEST koji će okupiti desetak najeminentnijih domaćih i evropskih autora, te već tradicionalni NOMUS koji donosi muzičke svečanosti najvišeg ranga. ART-klub Kulturnog centra Novog Sada, Svečana sala Gradske kuće, biblioteke gradskih gimnazija i fakulteta, Sinagoga i slični prostori neće ugostiti onoliko publike koliko može Dom Sindikata ili hala Pionir, recimo, ali će još jednom pokazati da zlokobne slutnje o orvelovskom evroazijskom putu Novog Sada ni najmanje nisu tačne, već da je njegov put – naprotiv! – na kulturnom planu sve (srednje)evropskiji, posebno dok, s druge strane, vodeće domaće turbofolk-zvezde budu svoje centralne koncerte održavale na Marakani i sličnim beogradskim megascenama.

Momak koga smo zvali Minečinimotakonešto
EKSKLUZIVNOAutobiografija Gintera Grasa, Ljušteći luk, odmah po objavljivanju, izazvala je buru reagovanja u celom svetu, postavši možda naslov o kome se najviše govorilo u protekloj godini. Iz knjige u kojoj je pisac šokirao svet svojim zakasnelim priznanjem pripadništvu jednoj zloglasnoj SS jedinici potkraj Drugog svetskog rata, ljubaznošću srpskog izdavača, objavljujemo u nekoliko nastavaka delove koji opisuju zbivanja u periodu rasula Trećeg rajha. 
Dan za danom odvijala se ceremonija kojom je upravljao jedan niži terenski ekonom, sa poslovično ozbiljnim izrazom lica, koji je rukovodio i magacinom naoružanja. On je vršio raspodelu, mi smo posezali. Čovek za čovekom je sebe doživljavao kao naoružanog. Očigledno da je svaki pripadnik radne službe trebalo da se oseća počastvovanim čim bi u ruci imao drvo i metal, kundak i cev puške.
I biće da je tako i bilo, da smo mi mladići rasli postajući muškarci čim bismo u stavu mirno držali pušku uz nogu, pokazivali je ili je nosili okačenu o rame. Moguće je da smo doslovno shvatali poslovicu "Puška je vojnikova mlada". Izgledali smo, ako ne oženjeni, onda kao vereni karabinom 98.
Ako je ovde više puta bilo naglašeno "mi", onda oblikovanoj i lako povezanoj množini ipak put preprečava jedan izuzetak, koji jasno stoji pred mojim očima u liku privilegovanog muraliste, sa svim njegovim marljivim mazanjem četkicom i onim što se moglo videti ispod vedrog do oblačnog neba koje se pružalo nad tuhelerskom pustarom.
Izuzetak je bio visoko izrasli dečak, sa kosom boje pšenice, plavook i, posmatran iz profila, sa tako izduženom lobanjom kakvu su kao primer prikazivale samo poučne tablice za uzgoj severnjačke rase. Brada, usta, nos, čelo nacrtani neprekinutom linijom davali su ocenu "rasno čist" u rasnom svedočanstvu. Pravi Zigfrid, sličan bogu svetla Balduru. On je sijao svetlije od dnevne svetlosti. Nije imao nijedan nedostatak, nije imao nijednu minijaturnu bradavicu na vratu, na slepoočnici. Nije šuškao ili čak mucao kad bi, po naređenju, raportirao. Niko nije bio izdržljiviji u trčanju na duge staze i hrabriji u skoku preko raskvašenih jaraka. Nijedan drugi nije bio tako munjevit kad je za sekundu trebalo savladati strmi zid. Uradio bi pedeset čučnjeva a da ne omlohavi. Očas bi obarao rekorde na takmičenjima. Ništa, nijedna mana nije mutila njegovu sliku. No postao je pravi izuzetak, odbijanjem da izvrši naređenje njegovo ime i prezime su mi kao izbrisani.
On nije hteo da vežba zahvate na puški. Štaviše: odbijao je da dodirne kundak i cev oružja. Još gore: kad bi mu na smrt ozbiljni niži terenski ekonom gurnuo u ruku karabin, on bi ga ispustio na zemlju. On ili njegovi prsti izgledali su dostojni kazne.
Odbijanje naređenja, da li je postojao veći prestup od nemarnog, ili čak namernog, bacanja u prašinu vežbališta tandžare, puške, vojnikove verenice? 
Sa ašovom, pravim alatom svakog pripadnika Radne službe, činio je sve što bi bilo naređeno. Uspevao je da uglača list ašova do sjaja ogledala tako da se u njemu mogao ogledati njegov nordijski profil. Izgledao je kao primer dostojan obožavanja. Na bioskopskim platnima, ukoliko je u velikonemačkom rajhu postojao neki bioskop koji radi, filmske novosti su ga mogle prikazivati kao nekakvu vanzemaljsku pojavu.
A što se drugarskog ophođenja tiče, njegovo svedočanstvo bilo bi odlikaško: dobrovoljno je delio kolače sa orasima dobijene od kuće, bio je uvek spreman da pomogne. Mladić od one prijateljske i dobroćudne vrste, koji je bez roptanja radio sve ono što se od njega tražilo. Po želji bi, posle svojih čizama, tako propisno očistio i čizme svojih drugova iz spavaonice da bi na njima, tokom zbora, i najstroži podnarednik napasao oči. Vešto je rukovao krpama za čišćenje i četkama, samo pušku nije dodirivao, oružje, karabin 98, na kojem je trebalo da se svi mi predvojnički obučavamo.
Svaka vrsta kaznene službe tovarena mu je na pleća, imalo se strpljenja s njim, ali ništa nije pomagalo. Čak je i pražnjenje vojničkog poljskog klozeta, sa kantom na dugačkoj motki, u kojoj je vrvelo od crva, što se u žargonu zvalo "vrcanje meda", pedantno obavljao satima i bez pogovora, tako što je, okružen muvama, ispod daske za nuždu vadio fekalije iz rupe punivši do samog ruba kiblu spremnu za dalji transport, da bi odmah potom, sveže istuširan, pristupio uzimanju puške, odbivši opet da je dotakne: vidim, kao neki usporeni snimak, kako oružje pada i udara o prašinu.
U početku smo postavljali pitanja, pokušavali da ga nagovorimo, jer smo ga zapravo voleli, tu "komičnu budalu": "Uzmi je, samo je čvrsto drži!"
Njegov odgovor se ograničavao na malo reči, koje su ubrzo počele da kruže kao citat koji se šapuće.
Ali kad je zbog njega bilo naređeno da radimo po kazni, i kad su nas pod vrelim suncem muštrali do padanja u nesvest, svako je počeo da ga mrzi.
I ja sam pokušavao da sebe dovedem u stanje besa. Očekivalo se da ga mi uzmemo pod svoje. To smo i učinili. Kao što je on nas izložio pritisku, izložili smo i mi njega.
U njegovoj spavaonici pretukli su ga čak i momci kojima je pre toga očistio čizme do sjaja: svi protiv jednog. 
Kroz daščani zid, koji je delio dve spavaonice, ostalo mi je utisnuto, čuo sam njegovo jecanje. Čujem kako pucketaju kožni opasači. Neko je glasno brojao.
Ni batine niti zaprećena maltretiranja, ništa ga nije moglo naterati da konačno ipak posegne. Kad su neki momci pišali na njegovu slamaricu, da bi ga žigosali kao nekog ko mokri u krevet, otrpeo je i to poniženje da bi prvom prilikom izgovorio svoju nepromenjenu mantru.

Osećajnost bez granica
BEOGRADSKI FESTIVAL IGREIgra čini prelaz iz prirodnog stanja u kulturno, iz spontanog u namerno. Ona, kao i život, udružuje pojmove sveukupnosti, pravila i slobode ali u zadatim granicama. Ali, igra omogućava i da ispod poštovanja pravila izbije najdublja spontanost, lični odgovor na spoljna ograničenja. Kojim načinom i kojim putevima može da se postigne taj odgovor? Jedni to postižu slobodnim i neograničenim razmahom mašte, drugi pažljivim i upornim pripremama koje podrazumevaju pronicanje u suštinu postignutih znanja iz prethodnih epoha, treći lakoćom u improvizacijama na već postavljene teme, četvrti spajanjem veoma različitih kultura i iskustava...
Kada ugledamo baletskog igrača kako ispred ogledala uporno ponavlja pokrete nastojeći da pronađe antigravitaciono težište koje omogućava da pokret njegovog tela, njegovih ruku i nogu, dobije savršenstvo, shvatamo koliki je put neophodno preći od onog najelementarnijeg, često primitivnog pokreta, do onog najzrelijeg, adaptiranog i kulturno dragocenog. Konfučije je govorio da se umetnost gađanja luka i strele sastoji u tome što je to takmičenje u preciznosti, a ne u snazi. U gađanju lukom nije važno koliko duboko je strela prodrla u metu, već gde je ta strela pogodila. Preciznost ukida fizičke razlike, tačnije – izjednačava šanse slabih i jakih. Tako je i u umetnosti igre: ona nas oslobađa od svega suvišnog: od impulsivnosti, od agresivnosti, od egzibicionizma i strahova, od snage i brzine, od ruku i nogu, na kraju i od samog tela. Tek tada, naš igrač može da se upusti u specifične fantazije u kojima može da se prepusti upisivanju u putanju strele ili u veličanstvenost letenja.
Te svoje fantazije reditelji, koreografi i igrači predaju drugima, da nastave da traju i da iščezavaju, onako kao što su u njima nastajale i iščezavale. Taj krug razmene traje vekovima. Međutim, povremeno osluškujemo glasove koji, ponekad bojažljivo ali ponekad i netrpeljivo, izražavaju mišljenje da naš gledalac taj pokret, takvu igru i tu umetnost ne može da razume. U tome mu često ne pomažu ni istorija niti savremena kritika. Igri se, međutim, ne treba uvek predavati tako što vam kritičari i teoretičari prethodno sve objasne.
Moguće je da, zahvaljujući jednoj kritičkoj primedbi nikad više ne budemo u prilici da otkrijemo tajnu zračenja koje nam svojim delom sa scene upućuje nadahnuti umetnik. Često će vam tada njegova umetnost biti još nerazumljivija. Jer, tek tada će nam se ono istinsko značenje umetnosti igre, izgubiti u brojnim protivurečnostima kritičarskog mišljenja. Igri se treba predavati isto onako kao što se prepuštamo osećajnosti koju prepoznajemo u novom predelu koji otkrivamo na planinskom vrhu, u stvaralačkoj noći koja isijava mesečinu, u vetru i vodi, u prijateljstvu i ljubavi.
Igra je potreba, hleb svih ljudi. Zbog te igre, tačnije saigre gledalaca, reditelja, koreografa i igrača, nastao je Beogradski festival igre kao rezultat napora da kulturnoj sceni sveta mi damo još jedan prilog u tako posebnoj i važnoj oblastsavremene umetnosti. U prvim svojim koracima, veliki izazov je bio dovesti Svet igre u Beograd, kroz izbor predstava koje reprezentuju epohalnih evociranja klasike, neoklasike i moderne igre do fantazmagoričnih rešenja koja predstavljaju budućnost. Plesne kompanije, koreografi i igrači zastupljeni na Festivalu samo su delić onog čuda kojem su pozorišni ljudi u svetu, na vlastito oduševljenje, svedoci, onog istog čuda koje kao svoju istinu svakodnevno prenose na najrazličitije tačke planete. 
Savremeni igrač i koreograf je na taj način samo su posrednici između svojih prethodnika i onih koji će za njima nastaviti. Tako je Beograd, po prvi put na ovom Festivalu video koreografske radove onih koji su rodonačelnici porodice savremene igre kao što su bili Balanšin, Forsajt, Bežar, Kilijan ali i njihovih naslednika: Nača Duata, Matsa Eka, Ohada Naharina…
Želimo da umetnička porodica savremene igre koja će od danas biti okupljena u Beogradu, bude vesnik jedne nedeljive kulture sveta, koja podrazumeva baštinu i savremenu produkciju i koja nije i ne može biti umanjena niti podeljena razlikama u jeziku, naciji, religiji i polu. Verujemo da će bljesak savremene igre na Beogradskom festivalu igre biti pokrenut ljubavlju i vođen širinom i vedrinom oslobođenog duha. Jer, umetnost danas sačinjena je od naših različitosti. Umetnost je tu da taj široki spektar razlika preobrazi u umetnički čin, da učvrsti naše utopije i naše snove i da nam pomogne da dublje osetimo i shvatimo sve ono što je u nama i oko nas.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Nani Moreti: Fenomen Berluskoni
POLITIKA I FILMJoš od prvog filma (snimljenog 1973), italijanski reditelj, scenarista, glumac i producent Nani Moreti (1953) važio je za indirektnog političkog aktivistu (levičar), ali je u poslednjem filmu "Kajman" načinio i više nego očigledan iskorak, otvoreno upirući prst u mnoge kontroverzne poslove i političke poteze bivšeg premijera Silvija Berluskonija.Zanimljivo, ali ovaj film koji je nedavno na zatvaranju videla i publika 34. Festa (očekuje se i njegova redovna distribucija), pred italijanskom publikom se pojavio prošle godine, tik pred izbore u Italiji, te ne čudi što su mnogi skloni da tvrde da je "Moreti tako srušio Berluskonija". 
Kako bilo, tek ovaj originalan, uvek ličan, istraživanju i sebe i bogatog sveta filma sklon autor ("Ecce bombo", "Slatki snovi", "Bjanka", "Intimni dnevnik", "April", "Soba moga sina"...), dvostruki dobitnik kanske "Zlatne palme", stvara sa istim žarom već 34 godine. Trenutno snima novi film pod nazivom "Svaki njegov film" (u francuskoj koprodukciji), a u maju će se na 60. Kanskom festivalu, pred publikom studentima i učesnicima festivala održati i svoju Master klasu i prisustvovati onoj, koju će 24. maja, održati i Martin Skorseze...
U ekskluzivnom razgovoru za "Politiku" (hvala Ronaldu Mauru), Moreti je bio otvoren, ciničan i duhovit, spreman da kaže koju i o svojoj prebrođenoj bolesti (imao je rak), ljubavi prema sinu, svom razvodu, ali i o filmu "Kajman" sa kojim je razgovor i počeo.
Je li ovo film o ljubavnom rastanku, razvodu, film o politici ili politički stav?
– Nisam želeo da posvetim ceo film Silviju Berluskoniju, nisam hteo da mu dam takav "poklon". Ali, mislio sam da je apsurdno da prolazimo kroz 12 godina njegovog političkog života a da ništa o tome ne kažem ljudima. Kako nema nijednog zakona na Zemlji koji obavezuje da se u filmu ispriča samo jedan priča, poželeo sam da istoivremeno ispričam nekoliko njih koje povezuje jedan lik – producent. Ako bih bio prinuđen da koristim kakav slogan za moj film, rekao bih da je to: posveta filmskoj umetnosti, ljubavna priča i politički film. Glavni lik – producent Bruno, prolazi kroz niz kriza i grešaka, ali ipak u sebi ima energiju da deluje, reaguje. U Italiji je jedan od omiljenih fudbalskih sportova žaliti se na sve živo i izigravati žrtvu, uvek smatrati da je neko drugi kriv. Bruno nije snimio film 10 godina, raskinuo je sa svojom ženom, reditelj i glumci su ga napustili, studio je razrušen, ali on pronalazi energiju da reaguje i da počne sve iz početka i da se na druge ne žali.
Zašto ste se zainteresovali i za temu o raspadu porodice, može li se to povezati sa današnjom Italijom?
– Želeo bih da podsetim da sam u filmovima uvek mnogo govorio i o sebi. O svojoj bolesti, rođenju deteta i mnogim drugim, lepim ili ružnim, stvarima. U "Kajmanu" sam izneo neke stvari koje me dotiču lično. Možda bi ih o mom razvodu bilo i više da nisam i otac desetogodišnjeg sina. Ali, mislim da su sve moguće interpretacije moga filma prihvatljive, čak i ona da je raspad porodice i neka vrsta metafore raspada Italije, iako nisam o tome razmišljao kada sam pisao scenario.
Da li ovaj film zaista doprineo gubitku Berluskonija na izborima?
– Nikada to nisam rekao, niti tvrdio. Naprotiv, mnogi lideri italijanske levice smatrali su suprotno, a neki su se čak bojali da bi "Kajman" mogao da izazove efekat bumeranga i okrene jedan broj glasača od kandidata levice. Neki od njih su me čak zamolili da pokušam da odložim premijeru filma u dane posle izbora da ne bih "izazvao nesreću". To sam smatrao glupim i odgovorio sam im navodeći primer filma "Farenhajt 9/11" Majkla Mora, koji je pred publiku izašao pred izbore u SAD, a nije ugrozio pobedu Džordža Buša. Kako bilo, moj zadatak je bio da snimim dobar film, a ako je on pomogao da se Berluskoni skloni sa političke scene, nadam se zauvek, onda mi je zbog toga drago.
Da li je Berluskoni video film, da li je reagovao?
– Niko nikada nije video Bersluskonija u bioskopu u kojima se prikazivao ovaj film. Predpostavljam da ga je gledao, ali verovatno kod kuće na DVD-u. To ne bi bila jedina ilegalna stvar koju je uživotu uradio! Nikada ga nisam sreo niti bih to želeo.
Koristili ste i arhivske snimke premijera, je li to bilo unapred predviđeno?
– Mnogo godina ranije, planirao sam da snimim dokumentarni film o Berluskoniju, kao đavolskom liku. To je bila ideja o filmskom dnevniku u kojem bih intervjuisao desničare iz raznih delova Evrope, što nema mnogo veze sa italijanskom desnicom. Mnogo toga sam snimio, ali nikada nisam završio taj film. Pred snimanje "Kajmana", pregledao sam mnogo materijala. Nisam ga u celosti iskoristio ali hoću, u formi DVD dnevnika. U njega ću staviti i snimke Berluskonija, nasmejanog i veoma srećnog u društvu Džordža Buša. Tu je srećan kao malo dete, uz svog drugara Džordža. Čuje se i njegova retorička kanonada, sve same pohvale SAD, a njegov engleski je očajan. Da sam i to iskoristio u filmu bilo bi previše.
U filmu, u jednom trenutku, čuje se i to da je Berluskoni promenio Italiju. Kako?
– "Fenomen Berluskoni" prvo se odrazio na kulturnom, pa tek onda na političkom planu. Zemljište je, dakle, višeslojno zagađeno. Ali ono je počelo da se zagađuje i pre njegovog zvaničnog političkog života, on je samo pronašao dobro zemljište gde bi se zasadio. Hoću da kažem da je Italija produkt Berluskonija, ali i Berluskoni je produkt Italije. Sigurno je da se i u ostalim zemljama može pronaći isti pristup svetu politike, ista agresivnost u pristupu, ali samo je u italijanskoj demokratiji bilo moguće naći takvog medijskog imperijalistu koji je postao i glava vlade.
Negde na samom početku svoje karijere izjavili ste da u Italiji stalno sanjaju novi film u novom svetu. Da li još uvek sanjate taj san?
– Odrastao sam na italijanskom filmu 60-ih, na Belokiju, Fereriju, Pazoliniju, Bertolučiju, na francuskom "novom talasu", na slobodnom filmu iz zemalja takozvanog Istočnog bloka. Moj filmski ukus uvek je bio u direktnoj vezi s mojim rediteljskim izborom. U svim tim filmovima politički aspekt ili kinematografska forma nije ono što je bilo najvažnije. Najvažnija je bila realnost koju su ti filmovi izražavali. To je ono što je uvek aktuelno, što me još uvek drži u filmu i vraća želji da ih iznova stvaram.
Čak i onda kada Vas poneki italijanski novinar, povremeno proglasi "filmski mrtvim"?
– Ne plašim se takve "smrti" jer uvek mogu da se vratim svojoj "Super 8" s kojom sam i počeo. Uvek mogu da ostanem producent, glumac, scenarista, organizator malih filmskih festivala. Dakle, ne može se moj kontakt s filmom tako lako prekinuti, a zanimljivo je i to da me "filmski mrtvim" proglašavaju samo oni sa desnice.
Da budemo iskerni, ovo je i film o sredovečnoj krizi jednog muškarca. Kako Vi kroz nju prolazite?
– Šta vam je, pa ja sam još dečko! Sve je isto kao kada je počela moja veza sa svetom filma. Danas se još uvek osećam sposobnim i spremnim da snimam filmove kao reditelj i da gledam tuđe filmove kao što sam to činio pre 30 godina!
Tri decenije u filmu je i tri decenije života? 
– Tokom svih ovih godina nisam jedino siguran da sam uspeo da razumem život ili da iskusim sve zamke života. Recimo, nikada nisam bio u zatvoru, a znam da mnogi koji su iz njega izašli prvo kažu: "Sada znam ko su mi pravi prijatelji". Prebrodio sam tešku bolest, imao sam rak, ali nisam poput drugih u bolesti sličnih meni, odmah posle izgovorio "Sada razumem prave vrednosti života". Nisam siguran da razumem i da umem da prepoznam sve istinske vrednosti života. Moj otac koji nije bio levičar, učio me da budem karijerista. "Uspeh je nešto drugo, ali bi mogao da probaš", govorio je. Imati karijeru, biti karijerista, u Italiji baš i nije nešto popularno. U poslednjih 20 godina čak se smatra da je onaj koji ima karijeru veoma glup čovek. Nadao sam se da ću posle rođenja sina imati manje opsesivnu vezu sa filmom, ali to se, nažalost, nije dogodilo. Jasno je da je on u moj život doneo mnogo bogatstva, ali ja još uvek nemam slabiju vezu sa mojim poslom. Ostao sam opsesivac i perfekcionista kakav sam bio i pre. Hvala Bogu što u Boga ne verujem!
A verujete li u ljubav?
– Nije potrebno da ste zaljubljeni ili u ljubavnoj vezi, da biste znali da ona postoji. Ljubav postoji i to je činjenica!

Senke u Zalivu anđela
RIVIJERARivijeru sam prvi put videla iz malog aviona, koji je zujao visoko u vazduhu, nalik na navijenu dečju igračku. Nepokretni oblaci lebdeli su iznad mastiljave senke mora, pored koga su, nalik na uredno složene kutijice, ležale kuće boje peska i ostriga. Ovako je Azurnu obalu gledao, nadlećući večiti vrt svojih ranih godina, Tonio, Antoan de Sent Egziperi, još jedan od njenih mitskih stanovnika, koji je detinjstvo proveo u zamku iz trinaestog veka, sagrađenog da zaštiti stanovnike Sen-Tropea. Da ih zaštiti od istorije i nepoznatog. Kao da je ta zaštita uopšte moguća.
Rivijeru sam videla u svetlosti ovog marta, u danima koje Grci zovu kratkim letom Sv. Dimitrija. Azurna obala je vedri bezdan mira: blagoglagoljiva pena mora, noći što vam u potiljak dišu plitko i lako kao galebovi ili ljubičice, beskrajni dani koji teku sporo.(Brzina je sada rezervisana samo za siromašne krajeve sveta. Svet više ne žuri, pošto je stigao. Jure siromašni, kojima niko još nije rekao da je svaka trka uzalud, jer je glavnina već odavno podeljena). Pa ipak, Rivijerom danas ne vladaju beskonačna lepota čempresa nalik na šaputavi žad, niti sladunjavi miris novca. Ovde vladaju – senke.
Od Sen-Tropea do Zaliva anđela, kako ovdašnji stanovnici vole da zovu Nicu, niže se prostor u kome mitologija nije smrskana, već živa i – stvarna. Krajem devetnaestog i u dvadesetom veku, ovde su živeli, voleli, umirali – najveći i najbolji od nas, oni umetnici koji su zavek promenili sliku i senku našeg vremena i dali imena, svrhu i smisao našoj prošlosti, sadašnjosti i budućnosti. I njihovi su melodiozni koraci šum u kome se i dalje tiho Rivijera okreće oko svoje cvetne, ćutljive ose. Njihove su se senke ljubavno splele i od ovog mesta načinile prostor opčinjavajuće lepote.
Zajedno sa živima, lako i vedro, uz obalu kreću se i mrtvi. Nemoguće je u mlakom, sjajnom vazduhu marta ne osetiti laki dodir rukavice Marije Baškirceve, talentovane Ruskinje koja se dopisivala s Mopasanom i provodila duge, sunčane mesece na Rivijeri. Jedan dar nikada ne ide sam i Baškirceva je posedovala i darove za muziku, literaturu, slikarstvo, pored putene, slovenske lepote. Vidim je kako u haljini koja je više senka nego haljina, i kroz koju blešti žiža sunčeve svetlosti, spušta pismo u sanduče. A pisma će dugo putovati tih godina. Baškircevoj će najbrže odgovoriti tuberkuloza i iza nje će ostati samo njen ingeniozni "Dnevnik".
A Mopasan? Posle njene smrti šetao je kanskom "Kroazetom" i žalio se doktorima kako mu "škripi u očima", kao i da će poludeti. Oni su ga tešili da "zasigurno nikada neće", ali Mopasan je već bio načet sifilisom. Plovio je na malom brodu "Belami" usidrenom u kanskoj luci, udisao u decembru božićnu pesmu Sredozemnog mora i dugo i besciljno noću hodao praznim ulicama. Pred zoru je pisao. Znao je: dokle god bude mogao da piše, ludilo će ga zaobilaziti, jer je pisanje lek i od ludila koje neprestano preti da će proklijati. Nekoliko godina kasnije, dok se magla podizala iznad mekog blaženstva mora i reske svetlosti, retki su prolaznici mogli videti Mopasana kako posmatra jahtu "Belami" u zagrljaju dvojice prijatelja. Zagrljajem su želeli da sakriju ludačku košulju u koju je Mopasan bio odeven.
Niče, iznad stena
Da li su tada Mopasana proveli i pored kanskog hotela "Negresko", ispred koga će u veliki, sportski auto ući Isidora Dankan, koja je u Nicu došla 1927. da pronađe mir i utočište? Iza nje su dva propala braka, karijera na zalasku i tragičan gubitak oba deteta. Te večeri, krenula je da se provoza Kanom. U autu je čekao mlad muškarac koji se neprekidno osmehivao. Dankanova nije primećivala da joj se to osmehuje smrt.(Ona ponekad dolazi preko nama najvoljenijih ruku). Svakoga na kraju ubije njegova najveća strast, rekao je Andrić u "Prokletoj avliji". Dankanova je volela ples brzine. Nadu je još uvek nalazila samo tu. Sela je u bugati, vrata obmotanog dugim, crvenim šalom od krepa. Mahnula je prijateljici i viknula "Zbogom, idem ka slavi". Auto je tek krenuo ka Engleskom šetalištu, šal se zavijorio u jednom tenutku, a u drugom ga je već smrt čvrsto držala u ruci. Njegove rese zahvatio je točak. Mladi čovek koči i zatim seda na pločnik, jecajući: "Bogorodice, ubio sam je". Ili je rekao: "Ubio sam Bogorodicu". Nikada nećemo saznati istinu. On je ubrzo nestao, nekuda niz "Kroazetu".
"Kroazetom" je žurio i Niče, tražeći lek za bolest koja ga je već načinjala i mir u kome će moći da napiše knjige koje su mu sitno i uporno kljuvale grudnu kost. Utočište je pronašao blizu Nice, u selu Ez, podignutom usred stena. Penjući se visokim i strmim stazama, govorio je naglas, psalmično, po čitava poglavlja, koje je ubrzano, u treperavoj tišini noći, zapisivao. Blizu Nice nastala su tako dela "Tako je govorio Zaratustra", "S one strane dobra i zla", "Vesela nauka". Poklonici filozofije vole da brdo pored sela Ez zovu i filozofskom Maslinovom gorom, pošto je jedno od ključnih dela filozofije nastalo upravo tu. Danas je obeležena staza kojom se Niče kretao i turisti mogu da hodaju Ničeovim stopama i sa vrha pogledaju na brodovlje u zalivu, što nalikuje na "nimfe lepljivih krila". Niče je, takođe, bolovao od sifilisa i bežeći od bolesti, bede, ljudi, istorije, porodice, sebe, mir je pronalazio sve ređe. Čini se da ga je u Nici pronašao. "Boje Nice izgledaju kao da su prošle kroz srebrno sito", rekao je i dodao :"Ovde si na svom mestu". Dok je boravio u Nici, jedno su ga jutro probudili veseli povici dece. Na urmina, narandžina i maslinova drveta – padao je sneg. Otvorio je prozor i poput deteta, okusio pahulje. "U Nici i sneg ima sladak ukus", zapisao je.
Sada u ovom delom Rivijere kuću ima Ringo Star, a Stounsi su dva albuma sanjali i napisali upravo na Azurnoj obali, u jednoj usamljenoj, iznajmljenoj kući.
Čehov za ruletom
Paganini je odabrao Nicu da u njoj umre, dok je Čehov tu doputovao da bi na suncu i svetlosti uspeo da ublaži tuberkulozu. U trenutku kada je stupio u Nicu, već je pet godina bacao krv. U Nici će napisati dva poslednja čina "Tri sestre" i odavde će pisati Olgi Kniper pisma. Prvo od njih, počinjalo je :"Dobar dan, poslednja stranice mog života". Zajedno sa prijateljem Potapenkom, koji je odlučio da se u Monte Karlu obogati na kocki, Čehov će pune dve nedelje, svakoga dana, ići u kockarnice. "Rulet je na mene ostavio utisak raskošnog WC-a", reći će kasnije. Njegov prijatelj je na kocki sve izgubio, a Čehov vrlo malo – pošto je stavljao i male uloge. "Posle kockarnica, bivao sam umoran kao posle boks meča", napisao je. Najbolje je Rivijeru opisao upravo Čehov: "Ovde prvi pas koji dođe ima miris civilizacije, sobarice imaju osmeh vojvotkinja, u prodavnicama i vozovima vam svako naziva dobar dan, a svi se čak i prosjaku obraćaju sa gospodine".
Danas na Rivijeri nema prosjaka, a sobarice i dalje imaju "osmehe vojvotkinja". U "Karlton" hotelu, gde je Hičkok snimao čuveni film, "Drž’ te lopova", soba u kojoj su boravili Grejs Keli i Keri Grant još uvek je ista. Okuka gde je u Monte Karlu u istom filmu Grejs Keli vrtoglavo vozila auto, upravo je ista krivina gde će, dve decenije kasnije, poginuti. Živa glumica u njoj ubila je artificijelnu princezu. Uloga princeze očito je bila najmrskija uloga koju je Grejs Keli ikada odlučila da odigra. 
U Nicu je dolazio i Gogolj, zbog Aleksandre Smirnove, koju su u Rusiji zvali "roze devojka".Ona je čula ono što čovečanstvo nikada neće, ma koliko žudelo: poglavlja iz nastavka "Mrtvih duša", koje je, u kožnoj torbi, Gogolj doneo u Nicu. No, za vreme tih čitalačkih sesija, jednom je počela oluja i na prvi udar groma, Gogolj je zaklopio svesku. "Ne smem da čitam. Bog me opominje", rekao je i pobegao, kroz kose mlazeve kiše. 
Na najčuvenijem pozorištu na Rivijeri, "Kazinu" i dalje stoji tabla koja nas podseća da je ovde , početkom XX veka, čuveni Sergej Đagiljev doveo svoju baletsku trupu iz Rusije. U sećanju Kneževine Monako, ruski balet još uvek sija kao jedna od najlepših kamenih bajki, živi mit. Ovde je prvi put izvedeno "Popodne jednog fauna" Debisija. Plesao je niko drugi do Nižinski. Sa Đagiljevim sarađuju najbolji: Stravinski, Pikaso, Kokto. Ples Nižinskog nalikuje na ubrzani let nekog nežnog, stokrilog insekta (to klica ludila u njemu drhti i procvetava). Deo publike je u delirijumu, drugi deo je konsterniran i želi da se fizički obračuna sa izvođačima. Sve spašava Apoliner koji sedi u publici, sa zavijenom glavom. Upravo se vratio iz rata. "Da nije bilo njega, žene bi nam pribadačama izbile oči", reći će, kasnije, Kokto. Kostime za balet Đagiljeva radila je i Koko Šanel, a dekor za balet niko drugi do – Pikaso. Čak i posle odlaska Nižinskog, Đagiljev je uspeo da Ruski balet i dalje bude znamenje Kneževine Monako. U jednom trenutku, iz Rusije je doveo sestru Nižinskog, Bronislavu, takođe talentovanog koreografa. Tada je već Nižinski pomračenog uma šetao jednim selom u Švajcarskoj i sa velikim, zlatnim krstom oko vrata, zaustavljao prolaznike želeći da im govori o spasenju.
U martu je ispred pozorišta "Kazino", u parku zelenom kao vatra, otvorena izložba vajara Dušana Džamonje, zahvaljujući pokroviteljstvu porodice Cepter, kojoj pripada i jedna od najlepših vila na Rivijeri, sa edenski raskošnim vrtom. "Kazino" je i dalje jedino pozorište na planeti koje se nalazi u istoj zgradi sa kockarnicom. Njegova sala je sva u drhtavom zlatu, nalik na mediteranski Versaj. Gotovo je nemoguće unutra ne čuti šum baletskih patika Nižinskog po parketu i ne videti naklon njegove senke prema loži ispod koje piše "Mozart", gde je obično sedeo Đagiljev. Danas pozorište ima problema sa publikom, baš kao i bioskopi na Rivijeri.   
No, možda je najstrastvenija priča u Rivijeri ona čiji su junaci mladi, američki bračni par, Zelda i Skot Ficdžerald. On je već veoma slavan, napisao je komad "S one strane raja" i roman "Veliki Getsbi"(posle Džojsovog "Uliksa", u anketama angloameričke kulturne javnosti, smatra se najboljim romanom dvadesetog veka). "Veliki Getsbi" nije roman o ljubavi, to je priča o meljavi novca, o novcu koji polako i sigurno zaseca oštrim kažiprstom beskrajno povrediv vrat ljubavi. Ficdžeraldovi na Rivijeri pokušavaju da usklade ljubav sa životom, što je uvek teško izvodljiva misija. Neuspeh zalivaju džinom. Kada ih poseti Hemingvej, Skot mu poverava da nije srećan. Na jednoj večeri Isidora Dankan šapuće Skotu, "Tvoja sam, centurione" i čuvši te reči, Zelda skače sa zida i , pošto preživi nepovređena, njih dvoje sedaju u beli kabriolet i odvoze se u nepoznato. Pred zoru će ih, zagrljene i zaspale u autu, probuditi preplašeni seljak . Usnuli su u autu parkiranom na pruzi. Na njih je, iz daljine, išao voz. (Još jednom je brzina zapretila ljubavi). Uspeli su da pobegnu od voza, ali ne i usuda ljubavi, umetnosti, sudbine, ukratko-sebe samih. Zelda će umreti u ludnici, 1948, a četiri godine pre nje, Skot. Smrt je došla kao posledica džina. Uzrok je bio sam život.
Na Rivijeri su boravili i stvarali i Šagal. Sinjak, Renoar, Pikaso. Šagal je i sahranjen u mestašcetu pored Nice, San Pol deVansu, gde se i danas , ispred galerija, zajedno sa suvenirima, cvećem i maramama jarkih boja, prodaju mala drveta narandže, sa plodovim nalik na sićušna, purpurna, slatka sunca, veličine stisnute dečje šake. Svaki čovek je to malo drvo narandže, mislila sam. Dok se nada, dotle i voli i cveta. Ti plodovi, to su sva naša bezbrojna srca. Kad ne voli, čovek tiho i nevidljivo truli. Ili bar ne daje

"Dobili smo novu kuću, uglavnom praznu"
TRADICIJAProstrana ova pozornica, svet,/ Prizora tužnih pruža više nego/ Gluma u kojoj mi nastupamo, kaže Stari vojvoda u drugom činu Šekspirove komedije Kako vam drago.Ako spomenuti citat još drži vodu,  onda je naša lokalna stvarnost pravi spektakl sa kukavnom kulturnom politikom i apstraktnom državom. Pravi glumci se u svemu tome snalaze pozirajući za šarene strane kulerskih novina. O njihovom statusu, materijalnom položaju nema ni govora.Promene nakon 5. oktobra zakočile su se na pola puta iako su tada mnogi umetnici stali iza projekta Zakona o pozorištu. S obzirom da je ulazak Srbije u Evropsku uniju sve aktuelnija tema, rešavanje problema u kulturi trebalo bi da postane državni posao. Čini se kao da u nas nema dovoljno profesionalnog iskustva da se on i obavi. Ali, nije tako! Naš prvi i za sada jedini ulazak u evropski pozorišni sistem desio se pre gotovo vek, 1911, sa velikom reformom Milana Grola.
Grol je ostao nedovoljno zapažena figura u domaćoj javnosti. Njegovu smrt (1952) tadašnja štampa jedva je objavila (jer su ovog međuratnog  poslanika i, kratkotrajno, ministra prosvete uoči šestojanuarske diktature 1929, predsednika Demokratske stranke a potom i potpredsednika vlade Tito – Šubašić 1945, komunisti, odmah po uspostavljanju jednopartijskog sistema, izbacili iz igre). Izlaženje Grolove studije, Iz pozorišta pretkumanovske Srbije, (Srpska književna zadruga je izdaje 1952, a Narodno pozorište 2004) takođe je ostalo nezapaženo. 
Kao političar i književnik, Grol se profesionalno formirao početkom 20. veka u vreme dinastije Obrenović pod književnim uticajem Borislava Stankovića, Isidore Sekulić, Milana Rakića. Studirao sa najvećim skeptikom književne kritike – Skerlićem. Usavršavao se u Parizu gde je revnosno posećivao pozorišne premijere. O Rostanu, pozorišnoj kritici i politici tada su raspravljali svi: od kelnerice u kafani, preko prodavačice novina do srpskih studenata u Latinskom kvartu. U toj atmosferi izgrađivana su mišljenja i ličnosti, zaključuje Grol u svojim sećanjima na pariske dane.
Nakon povratka u Beograd, ministar prosvete Ljuba Kovačević postavlja Grola za sekretara Narodnog pozorišta, kao i za šefa komisije koja je izrađivala prvi prednacrt (1901.) novog Zakona o pozorištu.
To je bilo vreme renesansnog nadahnuća u našoj kulturi koja je trebalo da se oslobodi birakratizma i predrasuda. Prvi predlog Zakona nikad nije ugledao svetlost dana, a sam Grol o njemu kaže: To je jedan naivan pokušaj, nadahnut svakako onim istim osećanjem nezdravog stanja u Narodnom pozorištu, ali ne zasnovan na pravoj dijagnozi bolesti.
Prvo kao dramaturg, a zatim kao upravnik (SVE do 1924. godine), Grol sa Dragomirom Jankovićem i Milanom Predićem nastavlja da sprovodi promene u našem pozorištu, koristeći prvenstveno nemačka i francuska iskustva. Molijerov dom trebalo je preneti na srbijanske uslove. Dok je publika žalosno uzdisala nad sudbinom Koštane i Mitketa, Grol i Predić su želeli da repertoar bude klasičan u uslovima izrazito literarnog i državnog pozorišta. Zvezde repertoara tada su bili: Kosta Trifković, Jovan Sterija Popović, francuski savremeni pisci. Režiju je određivao komad, a glumci počinju da budu tretirani kao živa bića, a ne deklamatori – činovnici.
Naše pozorište se modernizuje donošenjem Zakona i Uredbe o Narodnom pozorištu 1911. godine. Svi teoretičari pozorišta su se tada složili da je to pasoš za Evropu jer se ovim dokumentom omogućava slobodarsko i autonomno funkcionisanje pozorišta. 
U komisiji koja je pisala segment tadašnje kultrune poltike, pored Grola, nalazila su se viđena imena beogradske kulturne elite: Andrea Nikolić, Pavle Marinković, Pavle Popović, Bora Popović, Rista Odavić, Branislav Nušić, Milorad Gavrilović, Petar Krstić i Milutin Čekić.
Član 2. ovog Zakona kaže: Narodno pozorište ima zadatak da neguje pozorišnu umetnost – prikazivanjem i podsticanjem srpske drame...Ono će negovati čistotu srpskog jezika i služiti svim sredstvima nacionalnoj ideji.
U Zakonu još piše da će pozorište prikazivati i strana reprezentativna dela, kao i da će početi sa izvođenjem muzike.
Međutim, čini se da su glavne stavke evropeizacije našeg pozorišta bile one koje govore o glumcu koji je sada plaćen putem ugovora i čiji status određuje njegova uloga, a ne Ministar prosvete.
Tadašnji pozorišni kritičari su rad Milana Grola nazivali umetničkim apsolutizmom. Strogog lika, Grol je bio istovremeno i strastven i taktičan, čvrst i delikatan. O glumcima je pisao intuitivno, tačno, sa velikom erudicijom i poznavanjem pozorišne scene. 
U vreme njegovog odlaska sa mesta upravnika u Ilustrovanom listu piše da je Narodno pozorište od beznačajne i male ustanove postalo moderna kuća, ali evropski putnik (Grol se usavršavao u Berlinu, Lozani, Briselu) potpuno drugačije opisuje pozorišni trenutak:
Dobli smo novu kuću, ali uglavnom praznu. Svetlosni aparati su rđavi i nedovoljni. Magacini za dekor uopšte ne postoje.U Drami je velikim radom postignuto mnogo i za repertoar i za režiju, i za izradu trupe. Za današnje razmere potrebno je naći još jednog ili dva reditelja, i još nekoliko glumaca jer je danas na nekoliko od njih pao odveć veliki repertoar.
Čini se, objektivan je Grol. A danas: Navikli smo da se uprave, kao i poltičari samo hvale. Svi pričaju o idejama – iventu, a ono, nema ni vlade, ni pozorišnog zakona, a bogami ni Evrope.

Buđenje iz mladih
BEZ USTEZANjAVreme je za promene.Naravno, u afirmativnom smislu, čisto da ne bude zabune. Srpska poezija je kako stvari stoje, u previranju, i to velikom. Novi talas mladih pesnika nudi, da tako kažem, umerenu revoluciju koja nema a priori negativan stav prema svojim starijim kolegama.U prevodu, bukačka filozofija više nije na ceni.U čemu je glavna stvar? U interaktivnijem odnosu pesnika i čitaoca na planu komunikacije, imajući u vidu da se poezija sve manje čita i da  recepcija nije na zavidnom nivou. Situacija u kojoj ima više pesnika nego čitalaca nikom ne odgovara, najmanje samim pesnicima. Jednom rečju, rađa se poezija koja se okreće i koja se piše u "duhu vremena", u kojoj je svaki čitalac vredan kao svaki stih i u kojoj nema mesta za  ideološke predznake.
U tom smislu, spomenuću tri imena (naravno da ih ima mnogo više!).
Dragana Mladenović (1977) i njene tri zbirke pesama koje je do sada objavila "Nema u tome nimalo poezije" iz 2004, "Raspad sistema" iz 2005. i "Tvornica" iz 2006, objedinjuje poetiku lišenu svake konvencije i šablona. Draganina prednost leži u direktnom i nimalo uvijenom jeziku koji je na granici kolokvijalnosti, i koji, sigurno, trenutno najviše odgovara vremenu u kome živimo. Pesme su upućene mladoj generaciji, govoreći o stranputicama starije generacije. Jezički čiste, bez velikih metafora i simbola, ali u kojima preovlađuje jasan stav koji je očišćen od svake ideologije.
Samo neka nastavi!
Broj dva. Zbirkom "Gravitacija" iz 2005, Dejan Čančarević (1975) donosi nov glas u kome dominira poetika svakodnevnog i privatnog. Jeste, pesme su mu takve, bez kako on kaže "umetničkog imperativa i poetske hermeneutike", u prevodu, ne letim visoko i ne ronim duboko. To je zdrav stav, bez ikakvih pretenzija. Naročito, ako se ima u vidu da umetnici na početku svojih karijera, kao po inerciji, upadaju u nerazmrsivo klupko koje se zove "umetničarenje". Najvažnija Čančarevićeva crta je što je uspeo da pobegne od monotonije oveštalih tradicionalnih pesničkih tema i u svoju poeziju uvuče privatan život običnog čoveka. 
U stilu Srđana Valjarevića (zar to nije dovoljno!).
Očekujem drugu knjigu!
I na trećem mestu, Milosav Gudović (1980). Njegova premijerna zbirka "Vrtovi i reči" iz 2006 je par exellance primer pro-moderne jezičke poezije koja korespondira sa savremenim jezikom. Gudović je uspeo da na malom, da ne kažem, fragmentarnom prostoru pokaže da je moguće osavremeniti i staviti zaboravljene reči u ovovremenski kontekst. Pisana u "tešićevskom" ključu, sa jakim ličnim tonom u prvom licu. Snažne i dinamične pesme u kojima ima pomalo i romantičarske tradicije.
Inače, Gudović je i filozof!
Još nešto. Srpski mladopesnički novi talas nije nikakav dogovoren koncenpt, ili ne daj Bože, manifest. Svako nastupa za sebe i zastupa svoje "vjeruju".  To je velika prednost, mislim, "škole" i "pokreti" su prevaziđene stvari posle dekonstrukcije. Ipak, čini mi se da postoji nešto oko čega bi se svi složili i ujedinili. To je da "pesmu treba prizemljiti", božovićevski rečeno.
U to ime, dajem i svoj glas.
Marko Krstić
-----------------------------------------------------------
Uzrok
Ko je mogao predvideti sve te devijacijeSve te devijacije protivrečnostiKonflikte muke i bolesti čovekaNašega vekaRecite miKo je mogao predvideti sva taIspoljavanja šovinističkih strasti genocidLikvidacije političkih neistomišljeinkaHajde rećiće miKo je mogao predvideti lični terorSivilo birokratije vladavinu primitivizmaU svim tim humanim sistemima
(Iz knjige "Tvornica")Dragana Mladenović
-----------------------------------------------------------
Idealno trošenje ničega
Svaki je danmoderna post dosadanervoza u prstimana dugmićimadaljinskog upravljačasa kojeg izlizana nalepnicaporučujetvoja budućnost je 

(Odlomak iz pesme "Idealno trošenje ničega", iz knjige "Gravitacija")Dejan Čančarević
-----------------------------------------------------------
Vidik
Plamti nad mrtvim moremsvetiljka jedva čekana. 

Troše se tvrdi jezicipri staništima zmija i lastavica. 

Netačne, nestašne prugevode kroz doline kamena. 

Boravim, trajem,prolazim. 

Kraja im ne nalazim. (Iz knjige "Vrtovi i reči")Milosav Gudović

Kad i reči ubijaju
DIJALOG VREMENAŠta se događa kad jezik postane nešto drugo od onog što jeste i počne da služi drugim (suludim) ciljevima govori knjiga nemačkog profesora za francusku književnost Viktora Klemperera koji je, kao nemački Jevrejin, preživeo sve strahote nacizma zahvaljujući samo tome što je bio oženjen Nemicom. Njegova studija "Istina o jeziku nacista" pojavila se kod nas u izdanju Tanjuga, u prevodu s nemačkog Maje Matić i Aleksandre Bajazatov Vučen s odličnim predgovorom Rajka Đurića."To je jedan svojevrsni rečnik varvarstva i nečoveštva, u kojem su kroz 36 poglavlja izloženi pojmovi, njihova značenja i mehanizmi, koji se koriste da bi se ti pojmovi pretvarali u demagogiju najgore vrste i za stvaranje onog načina mišljenja koje razara celokupno ljudsko mišljenje, obesmišljava sve ideje i vrednosti, piše Rajko Đurić u predgovoru, zaključujući: "Taj rečnik, koji je prethodio Aušvicu i koji je korišćen za izdavanje zapovesti u Aušvicu, simbolu smrti i stradanja, omeđen je rečima i pojmovima nacifikacija i denacifikacija".
Sve u službi firera
Valjda, nikad u istoriji jezik, njegove reči i pojmovi nisu tako razorno korišćeni u svrhe koje nisu njihova osnovna odrednica – da pomažu sporazumevanju Ja i Drugog, čitavih naroda i civilizacija – a ne širenju nesigurnosti, straha i konačno mržnje, retko viđene u ranijim vremenima. Naravno, nije uvek sve bilo transparentno; korišćeni su, kako autor knjige "Istina o jeziku nacista" pokazuje, i mnogo benigniji povodi i sredstva. Na prvi pogled neki od primera, naročito oni delovi u kojima Klemperer analizira lične vesti u doba nacizma, na primer sitne ljudske radosti, od venčanja do rođenja deteta, deluju kič i bezazleno. Tek kad čitalac shvati njihovu unapred propisanu demagogiju, počinju da mu trnu zubi u šta jedna nacija može da se pretvori, kad ne stvara velika filozofska, književna i muzička dela, već smišlja nove, užasne metode kojima bi se povećao broj nevino ubijenih, samo zato što nisu Nemci.
Da bi se što bolje shvatila zlokobna raspolućenost koja u pojedinim periodima, kao nečastivi Lutera, opseda nemačku dušu i um treba stalno podsećati na jedan detalj koji je autor ovih redova doživeo u nekadašnjoj Istočnoj Nemačkoj. Kad je vreme lepo, jedan od najlepših pogleda na Vajmar, u kome je živeo najveći nemački stvaralac, sanjajući harmoniju i jedinstvo čitavog sveta kroz literaturu, verujući da je Reč ta koja može da stvori novi humanizam, pruža se iz donjeg dela nacističkog logora Buhenvald. Pišući svoja dela, stvarajući novu teoriju prirode i svetlosti, potpuno suprotnu Njutnovoj, tražeći u svojoj kolekciji minerala odgovore koje pre njega niko nije tražio, uz sve to istinski se ljuteći na Šilera što je sebi dozvolio da umre tako mlad, veliki Gete nije ni slutio da će u njegov Vajmar gledati sama Smrt iz logora na uzvišici. Da je tako nešto slutio, verovatno pred kraj života ne bi od Tvorca, koga je on panteistički shvatao, sigurno i bez ikakve zadrške, tražio da je dužan da mu posle smrti obezbedi neki drugi oblik u kome će nastaviti svoje delo.
Opomena čovečanstvu
Kad prođe sva Mefistofelova i ljudska iskušenja, njegov Faust postaje graditelj za dobro ljudi. Ali, to nije bila budućnost koju je on tako genijalno, kroz Faustovu sudbinu, priželjkivao ljudima. Novom čoveku, kako ga je zamišljao Hitler, bilo je dovoljno samo da sluša njegove govore, da nacistički diže ruku, urla na stadionima, dok on histerično govori, dovodeći ih u zanos, kad su spremni za njega sve da urade. I radili su poletno, za što im je bilo potrebno samo nekoliko reči. Kafka je to maestralno osetio u "Procesu". Za ubistvo drugoga reči čak nisu ni potrebne. Da parafraziramo Hamleta – dovoljno je samo ćutanje, smetlište i tup udarac u glavu.
Klemperer je tu strašnu logiku nacizma osetio, dajući svojoj knjizi skraćenicu "LTI", što na latinskom znači Lingua Tertii Imperii (jezik Trećeg rajha). Nije u to strašno vreme mogao pretpostaviti na šta će asocirati njegova skraćenica – na čuvenu skraćenicu iz naučno-fantastičnih filmova ITI (vanzemaljac). Nažalost, stvarnost zaista može da prevaziđe umetnost. Bez obzira što svi nacisti nisu bili vanzemaljska čudovišta, već velikim delom mirni, porodični ljudi, koji su samo obavljali svoj zlokobni posao, nijednog trenutka ne postavljajući pitanje o smislu onoga što svaki dan rade, oni, zajedno sa svojim firerom čine čudovišnu porodicu, koju mi što se zovemo Zemljanima do tada nigde nismo upoznali. 
"LTI" (jezik Trećeg rajha), knjiga koja je nastala prema dnevniku Viktora Klemperera, vođenom od dolaska nacista na vlast do njihovog konačnog sloma, jedna je od onih velikih opomena čovečanstvu da nikada pred vođama i demagozima ne pogne glavu, već uvek da radi ono, čime autor završava svoj delo – da laje na vođu, na njegove doglavnike i izvršitelje pilećeg mozga, jednom rečju da na vreme oseti opasnost koju ludačka moć sa sobom nosi i da joj se suprotstavi.

Gorela zaštitna zavesa u Svetogorskoj ulici
Požar koji je sinoć izbio oko 21 čas u Svetogorskoj ulici broj 12 napravio je pravu pometnju zaustavio i usporio saobraćaj u promrtnoj ulici. Vatra je, kako kažu vatrogasci, izbila jer je neko zapalio zaštitnu zavesu koja je postavljena duž fasade, pošto je u toku obnova. Zbog vatre, stanari su izašli iz svojih domova, a dvoja varogasna kola su ubrzo stigla. Šmrkovima su gasili vatru na višim spratovima. U tom delu ulice bila je velika gužva što od uspaničenih komšija, što od slučajnih prolaznika. Vatrogasci su se, da bi proverili stanje, nekoliko puta penjali na skele. Međutim, to je okupilo brojne radoznalce koji su akciju vatrogasaca želeli da zabeleže mobilnim telefonom ili aparatom. Uskoro je požar brzo lokalizovan i ugašen. Paljevina se još dugo osećala u centru grada. Saobraćaj duž Svetogorske pušten je nešto posle 21 i 30 časova.

Oprez – krpelji dolaze
Lepo vreme i proleće, osim alergija koje mnogima mogu doneti zdravstvene probleme, nose sa sobom još jednu opasnost po zdravlje ljudi, a to su krpelji. Ubod ovog zaraženog zglavkara čoveku prenosi  "lajmsku bolest". Već u toku prošlog meseca lekarima ambulante Instituta za epidemiologiju Vojnomedicinske akademije već su se javile prve osobe koje su krpelji uboli, što pokazuje da su se na području glavnog grada već pojavili ovi neprijatni i, često, opasni zglavkari. Epidemiolozi VMA su već na najatraktivnijim izletištima u gradu, na Adi Ciganliji, u Košutnjaku i na Topčideru, obavili istraživanja koja su pokazala da je ove godine oko 25 odsto krpelja zaraženo. Situacija još nije alarmantna, kako kaže dr Radovan Čekanac, epidemiolog VMA, jer na istraženom području nije svaki krpelj prenosilac "lajmske bolesti", pa ni ubod zaraženog zglavkara ne donosi svaki put opasnost od obolevanja.
– Najpoznatija bolest koju krpelj prenosi je "lajmska" i nje se svi plaše. Ali, oni mogu biti prenosioci i drugih zaraznih oboljenja, kao što su tularemija, erlihoza i krpeljni meningoencefalitis (upala moždane kore). Dešava se nekada da krpelj ima i po tri izazivača ovih bolesti. Ni tada ne mora da znači da će svaki ubod dovesti do bolesti. Važno je znati da ni u kom slučaju mesto uboda ne treba mazati hemijskim sredstvima, benzinom, prskati lakovima, jer to kod krpelja izaziva povraćanje, a samim tim, ako je zaražen, izlučivanje bakterije u krv. Takođe, neophodno je i mesto uboda posmatrati oko mesec dana. Ukoliko se oko uboda pojavi crvenilo nepravilnog oblika, to je prvi znak infekcije, ali mogu da se jave i povišena temperatura, glavobolja i povraćanje –  istakao je dr Čekanac.
Najvažnije je sa površine kože pravilno iščupati krpelja i zato, ako postoje neke promene na mestu gde je zglavkar bio "ukotvljen", neophodno je da se odmah zatraži pomoć lekara. Najveći broj infekcija javi se baš kod pacijenata koji su pokušavali, nestručno, da iz svoje kože izvade "gosta". Zato dr Čekanac posebno upozorava građane da, kada primete krpelja na svojoj koži, ne treba da ga stiskaju, gnječe i sami odstranjuju, jer uvek može da se dogodi da iščupaju telo, a da usni aparat i neki drugi delovi ostanu u koži. To je isto kao i da ga nisu iščupali. Nikako ne bi trebalo ni samoinicijativno uzimati antibiotike.
Pored stručnog vađenja krpelja, pacijenti u ambulanti instituta mogu da saznaju za 15 minuta i da li je krpelj bio zaražen bakterijom koja izaziva "lajmsku bolest".
– Ukoliko su nalazi negativni, ne postoji ni najmanja mogućnost da osoba oboli. Ali, ako je krpelj bio zaražen ovom bakterijom, osoba se stavlja pod zdravstveni epidemiološki nadzor zbog ranog otkrivanja simptoma bolesti. Na našem institutu pacijenti dobijaju kompletan tretman. Na jednom mestu se izvadi krpelj, proverava njegova zaraženost i eventualno obavlja lečenje – upozorava dr Čekanac.
Prema njegovim rečima, krpelji se nikako ne mogu uništiti, a zaprašivanjem se može smanjiti samo njihov broj u prirodi. Ovom zglavkaru je čovek samo usputni domaćin. Njihovo glavno hranilište su glodari. – U ovom periodu njihove pojačane aktivnosti, potrebno je obratiti pažnju na zelene površine obrasle travom, šume, žbunovite terene, obrasle rastinjem, gde se oni mogu naći. Posle šetnji i boravka u prirodi obavezno treba pregledati telo, i to u toku 24 sata, jer u tom periodu ako se otkrije ubod krpelja može da se spreči infekcija – naglasio je dr Čekanac.

Nervozni vozač pucao u pešaka
Zemunac Marko B. (22) ranjen je sinoć oko 17.45 časova samo zato što je kao nedužni prolaznik dobacio nervoznom vozaču "golfa 4" Paji S. (28), bivšem osuđeniku, da pazi kako vozi. Božović se dobro oseća, nije u životnoj opasnosti i nalazi se u Urgentnom centru u Beogradu. Policija je sat vremena posle pucnjave uhapsila Paju S. i odredila mu meru zadržavanja do 48 sati. 
Pucnjava se dogodila u Bežanijskoj ulici kod broja 13 u Zemunu. Božović je u društvu prijatelja prelazio ovu ulicu na pešačkom prelazu na raskrsnici sa Svetosavskom, kada je pored njih prošao "golf 4", registarskih oznaka BG 657-655. Božović je dobacio Paji S. da pazi kako vozi, posle čega je vozač zaustavio automobil, izašao iz njega i počeo da "deli pravdu". Ispalio je tri hica iz pištolja "TT" 7,65 milimetara, od kojih su dva pogodila Božovića u levu potkolenicu. Njegov prijatelj nije pogođen u ovom oružanom incidentu. Paja S. je zatim seo u svoj automobil i pobegao sa mesta događaja. 
Policija je ubrzo stigla na mesto događaja i obavila uviđaj. Na mesto pucnjave stigla je i ekipa Hitne pomoći koja je Božovića odvezla u Urgentni centar. Srećom, neko od savesnih prolaznika je zapisao broj tablica "golfa 4" i o tome obavestio policiju. Na osnovu toga, policija je identifikovala vlasnika i uhapsila ga na adresi na kojoj je prijavljen u Zemunu. Odmah je priveden u lokalnu, zemunsku policiju, a odatle u prostorije odeljenja za krvne i seksualne zločine Policijske uprave za grad Beograd. Paja S. se, kako saznajemo, branio ćutanjem.

Gradska televizija na klackalici
Budući status RTV "Studio B", bez obzira na mnoge istupe zainteresovanih strana, i dalje je neizvestan. Prema rečima Vladimira Galića, direktora Agencije za privatizaciju, medijska kuća "Studio B" može biti privatizovana tek u drugoj polovini godine, ukoliko se uopšte donese odluka o prodaji.
– Još se ne zna da li će, i na koji način, "Studio B" biti privatizovan. Neophodno je razjasniti da nije raspisan oglas za prikupljanje ponuda za kupovinu "Studija B"  već samo prospekt, kako bi se utvrdilo da li postoje zainteresovani kupci za tu medijsku kuću. Tek kad se utvrdi da li postoje zainteresovani kupci i ko su oni, odlučivaće se da li će "Studio B" biti prodat na aukciji ili na tenderu, ili uopšte neće biti privatizovan – rekao je Galić i dodao da će agencija primati pisma o zainteresovanosti i posle roka, koji je juče istekao.
Ko je proteklih sedam dana od objavljivanja prospekta "Studija B" poslao agenciji pismo o zainteresovanosti nije poznato, a kako saznajemo u ovom telu, ova informacija neće biti ni objavljena. Kako objašnjavaju u informativnoj službi Agencije za privatizaciju, sledi izbor privatizacionog savetnika koji će predložiti model privatizacije, tendersku ili aukcijsku prodaju.
– Velika medijska prašina, koja se podigla zbog objavljivanja prospekta RTV "Studio B", posledica je elementarnog nepoznavanja privatizacione procedure. Proces privatizacije je počeo na zahtev "Studija B", a po članu 18 Zakona o privatizaciji, firma je dužna da agenciji dostavi prospekt sa osnovnim podacima, a agencija ga i objavljuje i poziva potencijalne kupce. Pisma o zainteresovanosti su poslovna tajna tako da neće biti objavljeno ko ih je sve poslao, a ona ne obavezuju zainteresovanog kupca – kažu u agenciji i dodaju da svako može da pošalje pismo o zainteresovanosti, jer neće imati nikakve obaveze.
Međutim, zaposleni u gradskom mediju smatraju da bi privatizacijom izgubili Beograđani, jer privatnom vlasniku neće biti isplativo da izveštava o brojnim beogradskim temama. Prema rečima Dragane Milićević-Milutinović, direktorke i glavne i odgovorne urednice "Studija B", većina zaposlenih se zalaže da ova gradska televizija postane javni regionalni servis, odnosno javno gradsko preduzeće.
– Stav zaposlenih je da "Studio B" bude javni servis kako bismo mogli da nastavimo da nezavisno i objektivno izveštavamo, jer nažalost dosadašnja praksa je pokazala da to nije uvek slučaj kada postoji privatni vlasnik. Ne borimo se za veće plate, jer bismo ih sigurno imali kod privatnika, već da ova televizija zadrži ono što je karakteriše, a to su priče o Beograđanima i njihovim problemima. Ukoliko budemo privatizovani, novom vlasniku neće sigurno biti isplativo da se izveštavanjem borimo za osvetljavanje neke ulice u Krnjači ili asfaltiranje u Železniku – objašnjava prva dama gradske televizije i dodaje da ovakve priče nisu komercijalne, a mnogo znače Beograđanima.
Prema njenim rečima, sledeće nedelje očekuje da će se sastati sa gradskim čelnicima i razgovarati o predlogu da "Studio B" bude javni servis.
– Čak i ako nadležni donesu odluku da budemo privatizovani, "Studio B" to spremno dočekuje. Radimo na rekonstrukciji studija, koji je oštećen u požaru, potom posle više decenija renoviramo radio-studio i pripremamo nove špice i programe u skladu sa dobro poznatom uređivačkom politikom – kaže Milutinovićeva.
Objavljivanje prospekta "Studija B" pred uskršnje praznike revoltiralo je i članove Udruženja malih akcionara "Studija B", koji su podneli tužbu protiv ove medijske kuće i Agencije za privatizaciju, tražeći meru privremene obustave privatizacije dok se ne reše imovinsko-pravni odnosi. Članovi ovog udruženja, kojim predsedava Zoran Ostojić, traže poništenje odluke Upravnog odbora "Studija B" iz 2005. godine da se iz poslovnih knjiga izbriše privatni kapital, a akcionarima isplate naknade za deonice koje su otkupili u procesu svojinske transformacije 1991. godine. Sadašnji članovi udruženja stekli su 86,6 odsto deonica ove medijske kuće uplatom novca tadašnjem Radiodifuznom preduzeću "Studio B" i rešenjem Privrednog suda upisani su kao deoničari ove medijske kuće. Međutim, 30. januara 1995. godine, Republička agencija za procenu vrednosti kapitala je poništila sve odluke Radničkog saveta "Studija B", a time i svojinsku transformaciju preduzeća. Tako su bivši deoničari izgubili pravo upravljanja, a odluku o brisanju privatnog kapitala iz poslovnih knjiga doneo je Upravni odbor iz 2005. godine.
Iako će o ovim tužbama odlučivati sud, kako saznajemo u Agenciji za privatizaciju, na odluku o privatizaciji i brzini tog procesa u svim slučajevima, pa i ovom neminovno će uticati sudski procesi, potom podaci o starom vlasništvu, kao i nerešeni imovinsko-pravni odnosi.
--------------------------------------------------------------------------
Na prodaju 70 odsto kapitala
"Studio B", prema podacima iz prospekta, ima 297 zaposlenih, a na prodaju se nudi 70 odsto ukupnog kapitala. U sklopu vlasništva "Studija B" su objekti na 405 kvadratnih metara, zemljište, televizijska i radio-oprema, reportažna kola, emisiona RTV oprema i vozni park. Prema podacima iz finansijskih izveštaja, ukupna vrednost imovine "Studija B", zaključno sa 31. decembrom 2006. godine, iznosila je 2.830.620 evra, a ukupne obaveze 2.042.785 evra.

Ludnica" oko psihijatrije
Gornji Milanovac – Ne znamo zašto su u bolnicama mnogih naših gradova najružnije zgrade odabrane za smeštaj duševnih bolesnika. Ni u Milanovcu nije drugačije. U prizemljuši iz 1928. godine (upućeni kažu da je to, tada, bila vešernica i prostor za slične potrebe) odavno je neuropsihijatrijsko odeljenje. U njenim sobama su, zajedno, i teško oboleli i oni koji su na lečenju od lakših trauma i živčanih problema.Ljudi u opštinskoj vlasti i zdravstveni radnici zaključe, te 2000. godine, da nije humano, najpre, držati teške i lakše slučajeve na istom mestu, a onda i u zgradi koja je odavno preživela svoj vek. I odluče da grade novo zdanje neuropsihijatrije. Ali, avaj, pre šest i po godina postavljeni su temelji, tek nedavno je zgrada i okrovljena, a još je daleko od preseljenja pacijenata.
Od tadašnjeg, i sadašnjeg, predsednika opštine Dražimira Marušića potražili smo odgovore zašto novu psihijatriju jedni zovu "Skadar na Bojani", a drugi kažu kako je "hronika gradnje psihijatrije prava ludnica".
– Pre sedam godina, Ministarstvo zdravlja, Fond zdravstvenog osiguranja, opština i Zdravstveni centar su se dogovorili da se gradi zgrada neuropsihijatrije. Fond bi finansirao gradnju, a opština i bolnica bi se pobrinuli za opremu. Urađeni su projekti i, u avgustu 2000, postavljeni su temelji. U oktobru se promenila vlast u opštini i u Republici – i posao je stao. Tek u maju 2005, pokušavamo da stvar pokrenemo. Od Ministarstva zdravlja dobijamo dozvolu, ali ostalo je da se gradi sredstvima opštine – priča nam Marušić.
No, kako to, poslednjih godina, u ovoj opštini biva, stranačka trvenja i česte promene snaga u opštinskom parlamentu nisu ni psihijatriju "ostavile na miru". Od početka do danas promenila su se tri investitora (Zdravstveni centar, JP za izgradnju opštine i opštinska uprava) i tri izvođača radova (ovdašnji "Graditelj", "Granit" iz Vlasotinca i "Granit grupa", takođe ovdašnja). Navlačio se "mak na konac" oko tendera za izvođače – te jeste po zakonu, te nije. Izbijalo je to, u stranačkim okršajima, povremeno na velika zvona, bilo je i tužbi za loš kvalitet i probijanje rokova, predsednik opštine je jednog izvođača ("Granit", Vlasotince) morao i da otera sa gradilišta. 
Kako-tako, zgrada se, najzad, našla pod krovom. I – ponovo se stalo.
– Obezbedili smo 60.000 evra i uskoro ćemo tražiti izvođače radova za fasadu i stolariju. Potom slede unutrašnji, zanatski radovi, a to će zavisiti od donošenja budžeta za 2007. i obećane pomoći iz republičkog budžeta. I mi smo ušli u drugo polugodište sa privremenim finansiranjem, baš kao i Republika, a to ometa završetak projekta – odgovor je predsednika opštine.
Ako od usvajanja budžeta zavisi dan u koji bi se odeljenje neuropsihijatrije moglo useliti u novi, savremeni prostor, onda je taj dan veoma nezahvalno najaviti. Za skupštinsku većinu budžet je izglasan još u decembru. Za predsednika opštine to je učinjeno nezakonito (otuda privremeno finansiranje). Obe strane očekuju razrešenje konflikta "odozgo", ali i državne prilike su veoma složene, pa teško da ovaj lokalni problem može sa te strane uskoro "sunce da ogreje".

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Sumnja u "lidera Šumadije"
Kragujevac – Kako se novi lokalni izbori sve više bliže, to su glasovi hvale na račun gradonačelnika Kragujevca Veroljuba Verka Stevanovića sve snažniji. Od nekoga ko je s jeseni 2004. "rasturio" protivkandidata u borbi za prvog čoveka grada, Stevanović je, prema mišljenju najbližih saradnika i jednog dela javnosti, danas prerastao svoju funkciju i postao "neprikosnoveni lider" centralnog dela Srbije.Glavni i odgovorni urednik ovdašnjeg nedeljnika "Svetlost" pre nekoliko meseci je ustvrdio kako je Stevanović "neprikosnovena politička figura" na lokalnoj sceni, poštovaoci gradonačelnikovog lika i dela među "običnim" građanima sada su potpuno ubeđeni da je "Čile najzaslužniji što Kragujevac više nije dolina gladi", a njegov zamenik da je Stevanović postao "neprikosnoveni lider Šumadije". 
Slušajući ove unisone glasove, teško je odupreti se utisku da je gradonačelnik Kragujevca popularniji nego ikad, te da se nalazi na vrhuncu svoje političke karijere. Međutim, ima i onih koji smatraju da je ovaj trenutak početak Stevanovićevog kraha, pošto je, kako tvrde, njegovo delanje zasnovano na "populizmu koji više ne pali" i "političkom falširanju koje ne može još dugo ostati neprimećeno".
Mirko Čikiriz, predsednik Okružnog odbora SPO-a, stranke kojoj je nekad pripadao i Stevanović, kaže za "Politiku" da gradonačelnik Kragujevca "ne poseduje osobine lidera":– Razbijajući stranku u kojoj je ponikao, Stevanović je pokazao da mu je stalo samo do puke vlasti i lične koristi. Da je ostao u SPO-u i zalagao se za program stranke u okviru koga su i principi o decentralizaciji vlasti, on je mogao postati lider. Tu priliku je, međutim, propustio, pa ga sada liderom zovu samo poltroni koji ga okružuju.
I Branislav Cole Kovačević, jedan od lidera DOS-a, i autor Deklaracije o Šumadiji kao evro-regiji, mišljenja je da su Stevanovića pritisli mnogi problemi.– Što je Stevanović slabiji, to su njegove pristalice sve glasnije. Kao u narkomaniji, gde je za svaki sledeći put potrebna jača doza, ali se ne vidi da je tako i kraj sve bliži – tvrdi Kovačević za naš list.
Prema njegovim rečima, "Stevanovićeva priča nije ništa drugo do puki populizam i burazerska ekonomija":– Iza toga, zapravo, stoji namera da se Šumadija pretvori u feud u kome bi aktuelni gradonačelnik bio gospodar poseda. To su, na sreću, shvatili i birači, pa je, tako, na nedavnim parlamentarnim izborima Stevanović dobio od pet do sedam hiljada glasova onih kojima je obezbedio posao – optužuje Kovačević.
Odlazeći sa mesta prvog čoveka grada, Vlatko Rajković iz DS-a svog naslednika Stevanovića je nazvao budućim cezarom. Danas, dve i po godine posle, smatra da je ta procena bila tačna.– Stevanović priča o decentralizaciji vlasti, a u Kragujevcu nije urađen ni jedan posao mimo njegove lične kontrole, a sada već priča o nekakvom proširenju grada na okolne opštine. Istovremeno, građane Kragujevca i Šumadije već dve i po godine plaši Beogradom, kao da ovaj grad treba da se takmiči sa Jagodinom, a ne da igra u evropskoj ligi. Sve je to prazna priča, pa ako ga treba prozvati liderom, onda je Stevanović lider u zaluđivanju – veli Rajković za "Politiku".
Ipak, treba sačekati sledeće lokalne izbore, na kojima će i Stevanovićevi oponenti moći da provere sopstvene ocene, ali i rejting.

Etički odbor ne dotiče odbornike
Pirot – Niko od funkcionera lokalne samouprave nije prisustvovao nedavnom sastanku Odbora za praćenje primene etičkog kodeksa ponašanja funkcionera SO Pirot. Prozvani funkcioneri smatraju da je rad Odbora politizovan i da se njegove odluke koriste u kampanji za predstojeće lokalne izbore.To možda i ne bi čudilo, da formiranju Odbora nije prethodilo potpisivanje etičkog kodeksa od odbornika i funkcionera Skupštine opštine. Odbor ima sedam članova iz redova odbornika i građana. Radi na osnovu podnesaka građana, političkih partija i drugih institucija, a zadatak je da utvrdi da li neka osoba obavlja više funkcija koje dovode do sukoba interesa.
Predsednik Odbora Jovica Đurić kaže za "Politiku" da funkcioneri ne poštuju ono što su potpisali pre godinu dana. Đurić objašnjava da ima slučajeva da su funkcioneri postupili po njihovoj preporuci, ali i onih koji to nisu prihvatili, pa i dalje obavljaju po dve funkcije.
U toku prve godine rada upućeno je desetak podnesaka, pritužbi i žalbi na ponašanje lokalnih funkcionera. Odbor je razmatrao osam podnesaka i još pre nekoliko meseci izrekao meru javne opomene i preporučio podnošenje ostavke ili razrešenje sa jedne od funkcija zameniku predsednika opštine Tomici Aleksiću i gradskom menadžeru Miloradu Spasiću, koji su ujedno i odbornici. 
Zamenik predsednika opštine Tomica Aleksić je, zbog nepoštovanja principa etičkog kodeksa, izbrisan pre nekoliko dana iz članstva DSS-a.
– Smatram da u mom radu nije došlo do sukoba interesa i da je rad Odbora politički obojen – rekao je tada Aleksić, koji je ipak zadržao obe javne funkcije.
I gradski menadžer Milorad Spasić, nekada član DS-a, a sada vanstranačka ličnost, podržavao je rad Odbora, ali i on naglašava za naš list da je etički kodeks iskorišćen u političkoj borbi za vlast.
– Sama pomisao, a kamoli javno izrečena opomena, jako je uvredljiva za mene i moje karakterne osobine. Skoro tri i po godine smo na vlasti i do sada niko nije pričao o mogućnosti sukoba interesa, a sada, u izbornoj godini to se stalno ponavlja – smatra Spasić.
Odbor finansira Vestminster fondacija, uz podršku Stalne konferencije gradova i opština, i ima kancelariju u zgradi opštine. Inače, od oko 160 opština u Srbiji, koje su prihvatile primenu etičkog kodeksa, samo u Pirotu i još nekoliko mesta postoje i rade etički odbori.

FMP i Partizan osmi put za trofej
Danas, u 19 časova, FMP i Partizan biju prvu bitku u finalu Jadranske lige za košarkaše koje se igra na dve pobede. Ekipa iz Železnika bi bila domaćin i eventualne "majstorice" pošto je u ligi zauzela prvo mesto. "Crno-beli" su bili treći, a u polufinalu su izbacili drugoplasiranu Cibonu i to pobedom u trećoj utakmici, što im je bio prvi uspeh u Zagrebu posle 19 godina. Prvak ove godine neće moći u Evroligu, a tri karte za Ulebov kup, koje se vade u oblasnom takmičenju, podeljene su na osnovu plasmana u ligi. Na papiru, dobili su ih FMP, Partizan i četvrtoplasirani Hemofarm (Cibona će u Evroligu na osnovu ugovora), ali ako "crno-beli" odbrane tron u našem prvenstvu, u Evropu će ponovo Budućnost, koja je bila peta. 
Ali, FMP i Partizan ne potcenjuju finale. Odlučujuće megdane deliće osmi put, a nema ekipe koja je u novijoj istoriji naše košarke toliko puta rastavila "crno-bele" od trofeja kao ekipa iz Železnika. FMP je četiri od šest svoja trofeja osvojio u neposrednom finalnom okršaju s Partizanom: u domaćem kupu 1997, 2005. i ove godine i u Jadranskoj ligi lane. Svaki put FMP je trijumfovao kada se igrao takozvani završni turnir, a jedini poraz u finalu sa "crno-belima" po tom sistemu pretrpeo je za vreme bombardovanja, 1999 (učestvovale su još dve beogradske ekipe, Beopetrol i Radnički).
Po sistemu "plej-ofa" Partizan je oba puta nadvisio FMP u finalu: 1997. je bilo 3:1 u pobedama, a 2003. 3:0. Ekipa iz Železnika je poklekla i protiv Crvene zvezde, 1998, kada je ona poslednji put bila državni prvak – 3:1. Može li iz ovoga da se izvede neki zaključak sada kada se i Jadranska liga opredelila za ovakav sistem završnice? FMP-u predstoji da pokaže da nije isključivo majstor za završne turnire, a Partizanu da je najbolji kada se igra "plej-of".
– S obzirom da za Jadransku ligu kažu da je ona pokušaj kopije prvenstva SFRJ, onda duele između FMP-a i Partizana shvatimo kao finale "plej-ofa" bivše države. FMP je jako ozbiljan klub koji ima dve sale, košarkašku akademiju, internat, restoran... Ti uslovi mu omogućavaju da obadira igrače na najbolji mogući način, da lako nadoknađuje odlazak košarkaša kao finalnog proizvoda i da se praktično preko noći reprodukuje. Niko nije mogao da pretpostavi da će FMP i posle odlaska nekoliko najboljih igrača prošlog leta da bude polufinalista Uleb kupa, finalista Jadranske lige i da osvoji naš kup. Poraz protiv njega u Kragujevcu poziva nas na oprez i opominje da treba da imamo onu količinu straha koju iziskuje i FMP i finale po sebi – rekao je Partizanov trener Dušan Vujošević.
Vlada Vukoičić, koji je trener FMP-a postao pretprošlog leta, svoje najveće pobede u karijeri je ostvario baš protiv "crno-belih" i njihovog stratega. 
– U finalu se sastaju bespogovorno najbolje ekipe po rezultatima i igri ne samo u Jadranskoj ligi nego i u Evropi. FMP neće da se zadovolji time što je finalista, već će da pokuša i da osvoji trofej – kaže Vukoičić.
– Finale pada u nezgodan čas, posle zapaženog učešća obe ekipe u Evropi, a na početku domaćeg prvenstva. Iako je suština Jadranske lige da se izbori učešće u Kupu Uleba, što je već učinjeno, bilo bi glupo da posustanemo na kraju takmičenja u kojem smo igrali sedam-osam meseci. Pokušaćemo da već u Železniku napravimo "brejk" kako ne bismo kao protiv Cibone kretali od 0:1 – veli Partizanova uzdanica Predrag Drobnjak.
Bek FMP-a Branko Cvetković, koji sa plejmejkerom Milošem Teodosićem i krilnim centrom Zoranom Ercegom treba da nadoknadi nedavni odlazak najboljeg igrača ekipe iz Železnika Aleksandra Rašića u Efes pilsen, izjavio je u svom stilu sledeće:– Znamo kako treba da se igra protiv Partizana jer smo ga savladali u finalu domaćeg kupa. Poenta je ne izgubiti kod kuće, a ako nam to pođe za rukom, trofej će ostati naš, makar morali da igramo i "majstoricu".

Novo iskušenje za Partizan
Više Partizan i Crvena zvezda nisu tandem nepobeđenih timova koji bi mogao da promaršira kroz cilj kako žele. U sudaru želja pred današnji duel u Humskoj stoji: Bežanija kao opasan gost može da iznenadi, kao nedavno Crvenu zvezdu, jer ima dobar tim, dok s druge strane Partizan može da nadigra svakog protivnika kada su njegovi igrači raspoloženi, posebno povratnik na teren, najbolji strelac ekipe Nebojša Marinković. Partizanov tim se ponovo zaljuljao posle poraza u derbiju, pa mu sada predstoji grčevita borba da zadrži drugu poziciju, jer su Novosađani u opasnom naletu. Razlika između beogradskog i novosadskog tima je samo četiri boda. Utihnula su reagovanja posle 129. " večitog–derbija", tim iz Humske se ponovo nalazi u situaciji da mu je svaka utakmica najvažnija. Neki novinari su osuli paljbu na supertalentovanog Nikolu Gulana, dečaka koji je nedavno napunio 17 godina. Našao se mladi fudbaler na udaru fudbalskih "dušebrižnika", koji su spremni da unište sve ono što je dobro i za čim čeznu najbolji klubovi Evrope. Gulan je najmanji krivac što je Partiozan izgubio od Zvezde, jer ne može se očekivati od njega da ponese najveću odgovornost. Prvo, to mu uopšte nije zadatak i drugo, ono što je trener Đukić zahtevao od njega, Nikola je odradio na najbolji način. Izdržao je mladi Gulan sve napade stoički, iako mu nije bilo lako. U zaštitu svog igrača prvi je stao trener Đukić, istakavši da je veoma zadovoljan igrom svog pulena, i da njegovo vreme tek dolazi. Time je valjda "zapušio usta" svima onima koji su hteli na volšeban način da se poigraju sa mladićem čije vreme tek dolazi.
Pred novu obavezu u domaćem šampionatu, susret sa opasnom Bežanijom Đukić i njegovi izabranici deluju veoma mirno.
– Bežanija dobar tim, koji igra moderno i disciplinovano. Ipak, ne bojimo se ni jednog protivnika. Istina je daćemo igrati oslabljeni, ali, nemamo drugog izbora već da pobedom produžimo nadu da prvenstvena trka još uvek nije završena, kaže Đukić.
Štoperi Mihajlov i Bajić, brzonogi Rukavina i Nađ sigurno neće igrati. Prvi zbog povrede koju je zaradio u derbiju, dok Bajić i Rukavina imaju problema sa kartonima.
– Ne osećam se baš najbolje, nisam trenirao ni juče ni prekjuče, a kako stvari stoje neću trenirati ni u nedelju, tako da tek u ponedeljak trener može da me očekuje. Sve ću učiniti da budem spreman za sredu, jer derbi se ne propušta, reči su Alberta Nađa.
Brzonogi Predrag Lazić je u poslednje dve utakmice glavni igrač Bežanije, i mnogi smatraju da upravo od njega preti glavna opasnost po Partizanov gol. Nad Đukićevom glavom stoji enigma: kako zaustaviti opasnog napadača? 
– Jedna od glavnih osobenosti našeg protivnika je da igra brzo u fazi napada. Naš jedini zadatak je da protivnika sprečimo na sredini terena, gde će se voditi glavna borba za prestiž, smatra trener Partiozana, pred vrlo važan meč u Humskoj.Ostaje da se vidi hoće li Đukić napasti protivnika od prvog zvižduka, sa bar dvojicom napadača, jer, jasno je da je Lazetić usamljen u napadu, i da je njegov učinak do sada veoma mršav, iako je najavljivan kao značajno pojačanje!

Žigić preti Realu
Srpski napadač Nikola Žigić posle samo nekoliko meseci provedenih u dresu Rasinga nalazi se na meti Barselone, Reala, ali i nekih engleskih klubova. Priliku da se dokaže pred Madriđanima imaće večeras u Santanderu. Biće to drugi put da Žigić igra protiv Reala. Jesenas je Real na svom terenu pobedio sa 3:1. Žigić ne krije optimizam pred utakmicu, i nada se revanšu: "Na našem stadionu igramo odlično. Real će biti izuzetno motivisan jer bi ga pobeda ostavila u trci za titulu. Idemo na pobedu, što će biti izuzetno teško, ali ne i nemoguće. Sasvim mi je svejedno koga će trener Kapelo odrediti da me čuva, jer Madriđani imaju dobre odbrambene fudbalere".
Za Real će najverovatnije debitovati 18-godišnji Brazilac Marselo Vijeira, koji je u Madrid došao u januaru. Gosti su doputovali bez povređenih defanzivaca Roberta Karlosa i Migela Toresa.
Majorka, za koju igra Boško Janković, gostuje sutra Barseloni na "Kamp nou". Srpski reprezentativac je do sada odigrao 22 meča i postigao osam golova. Već je jednom igrao protiv Barselone. Bilo je to polovinom novembra, a Barselona je kao gost pobedila sa 4:1.
"Mestalja" će u nedelju biti poprište još jednog velikog meča. Posle Čelzija, u Valensiji gostuje drugoplasirana Sevilja. Posle ispadanja iz Lige šampiona, Valensiji je preostalo da se bori za četvrto mesto koje vodi u najjače klupsko takmičenje. Trenutno je peta i ima 50 bodova, koliko i četvrta Saragosa. Posao će joj biti olakšan jer je Sevilja prekjuče igrala revanš Kupa Uefe protiv Totenhema, a na tom meču je povređeno nekoliko igrača. Sigurno neće da igra napadač Frederik Kanute, a pod znakom pitanja su Danijel Alves, Antonio Puerta, Luis Fabijano, i golman Andres Palop.  
ENGLESKA – Parovi (34. kolo): Arsenal – Bolton, Mančester siti – Liverpul, Midlzbro – Aston vila, Portsmut – Njukasl, Riding – Fulam, Šefild – Vest hem. Sutra: Vigan – Totenhem, Everton – Čarlton.
KUP ENGLESKE – Parovi (polufinale, jedan meč): Votford – Mančester junajted. Sutra: Blekburn – Čelzi.
NEMAČKA – Rezultati (29. kolo): Borusija (M) – Hamburger sinoć. Danas: Arminija – Ajntraht, Bohum – Herta, Kotbus – Volfzburg, Majnc – Šalke, Nirnberg – Alemanija, Štutgart – Hanover. Sutra: Bajern – Bajer, Borusija (D) – Verder.
ITALIJA – Paorvi (32. kolo): Kaljari – Empoli, Udineze – Kjevo. Sutra: Roma – Sampdorija, Askoli – Lacio, Fiorentina – Sijena, Livorno – Ređina, Mesina – Milan, Parma – Katanija, Torino – Atalanta, Inter – Palermo.
ŠPANIJA – Parovi (30. kolo): Rasing – Real, Betis – Sosijedad. Sutra: Atletik – Espanjol, Atletiko – Levante, Selta – Deportivo, Hetafe – Viljareal, Himnastik – Saragosa, Osasuna – Rekreativo, Barselona – Majorka, Valensija – Sevilja.FRANCUSKA – Parovi (32. kolo): Bordo – Pari sen Žermen, Le Man – Ren, Lil – Sošo, Lorijen – Monako, Nant – Lans, Tuluz – Okser, Troa – Nansi, Valensijen – Marsej. Sutra: Nica – Sent Etjen, Lion – Sedan.

Đurovski nije Bajević
Boško nije Duško – sa zapadne tribine, kad je sudija Dejan Filipović, novi srpski interacionalac odsvirao kraj i Crvena zvezda pobedila Partizan s 1:0 uzviknuo je jedan navijač "crveno-belih". Aluzija je bila očita, mislio je na Đurovskog koji je nadmudrio Miroslava Đukića u 129. večitom derbiju (1:0) i tako se u ime Duška Bajevića revanširao Partizanovom strategu za poraz u 128. prvenstvenom okršaju (2:4).
I u sredu je Đurovsi na "Marakani" mahao desnom rukom na kojoj mu je i dalje vezan crveno-beli šal (možda s njim i spava?) kao da je muzički dirigent. Fudbaleri su "svirali" po njegovim notama, a Đurovski je sigurno posle ovog trijumfa porastao do neba.
Igra, istina, obostrano nije bila na visini renomea imena rivala, ali je Zvezda bila bolja, agresivnija, hrabrija i –opasnija. Još da Koroman nije učiio kardinalnu grešku "crno-beli" bez Nebojše Marinkovića, očito glavnog igrača tima, prošli bi slično kao "crveno-beli" 24. februara.
Fudbal slab, ali rezultat se pamti, kao i da je Boško Đurovski nadmudrio Đukića, ispravio i neke Bajevićeve greške. Iz ekipe koja je 24. februara na "Marakani" prepustila Partizanu bodove i doživela na svom stadionu prvenstveni poraz posle 11 godina, Đurovski je izbacio čak sedmoricu fudbalera!
Čak i one koji u u prelaznom roku dovedeni kao "velika pojačanja" – Trišović i Burzanović, mada nije mogao da računa na povređenog "Brazilca" Đorđevića. Gaj je bio kažnjen, o Georgijevu se sve zna, pa ni razna izvinjenja "manekena iz Sofije" nisu pomogla. Ni prvi strelac Zvezde Đokić nije u ovom derbiju odigrao ni minut!
Đurovski je tako "ohladio" "usijane glave", vratio na teren Milijaša i što je još važnije ponovo Zvezda igra u sisteu 4–4–2. Dakle, sa dva špica, jer je Zvezdu uvek krasio napad. Nekad su se njene partije zvale – Zvezdani vihor. Ovaj tim je daleko od toga zbog kvaliteta igrača, ali i čestih promena trenera.
KARTONI I "BOMBE": U prošlom, 128. derbiju, kao glavni sudija u susretu Zvezda – Partizan (2:4) debitovao je Ninoslav Spasić. Pokazao je da ima štofa, a i da nikog ne brenuje. S klupe je isključio dvojicu igrača: Tomića (Partizan) i Trišovića (Crvena zvezda). I drugi sudijski debitant, Dejan Filipović, po zanimanju mašinski inženjer, u 129. derbiju je isto postupio – pokazao je crvene kartone Bajiću (poslednji igrač kod faula, skrivio penal) i jediom strelcu Puroviću koji "igra" i laktovima. S klupe je, opet, isključen pomoćni trener Zvezde Maksimović, koji je i u 126. derbiju od sudije Markovića (Cetinje) poslan na tribine! Tada je i Z. Mirković (Partizan) pocrveneo na klupi, pa u našem fudbalu ona postaje i najveća opasnost. O tome bi nadležni već jednom morali da porazmisle, kao i o "ratnom stanju" na stadionima.Ovaj novinar je pisao recke koliko je u sredu na "Marakani" odjeknulo eksplozija. Osećali smo se kao u rudniku ili nekom kamenolomu: na severu 36 detonacija da čovek ogluvi, na jugu, uz lomljenje stolica, – jedna. Baš nas zanima šta je zapisao delegat Predrag Protić iz Niša. I pitanje: zar je moguće da toliki arsenal eksploziva pronesu navijači? Ili drukčije pitanje: ko to omogućava navijačima da se igraju našim životima? Hoće li nekad uslediti prave, kazne od nekoliko utakmica neigranja na domaćem terenu, a ne one simbolične – novčane?

Ubrzanje života
Tradicionalna Majska izložba ULUPUDS-a pod nazivom "Ubrzanje" biće otvorena danas u 13 časova u prostoru Javnog kupatila (cara Dušana 45) u Beogradu. Trideset deveta po redu, ovogodišnja izložba osvežena je po koncepciji i prostoru u kojem se održava, a posetioci će moći da je pogledaju do 4. maja. U jednom svom delu, Majska izložba je tematska, a tema "Ubrzanje" izabrana je jer u sebi sadrži suštinu duha današnjeg doba – savremeni fenomen ubrzanja života (obilje informacija, intenzitet utisaka koji se smenjuju neverovatnom brzinom, nametnuti tempo koji pojedincu ne ostavlja vremena da predahne, potrošački mentalitet, informatičku eru). "Od te siline ubrzanja ponekad izgleda kao da vreme stoji i možda je baš to vreme da obratimo pažnju na umetnost, njenu promenjivost, avangardnost, dizajn", istakla je u susretu sa novinarima Dijana Milašinović-Marić, istoričar umetnosti. 
Drugi segment Majske izložbe podrazumeva revijalni deo sa najkvalitetnijom tekućom godišnjom produkcijom članova ULUPUDS-a. Na izložbi učestvuje više od 200 umetnika sa preko 250 radova: arhitekta Nebojša Krstić, vajar Vladimir Komad, dizajneri Vladan Srdić, Slobodan Štetić, Dušan Nešić, keramičari Tatjana Dejanović, Igor Sabadoš, slikari Miroslav Bata Blagojević, Zorka Stevanović, scenograf Geroslav Zarić, kostimografi Angelina Atlagić, Milanka Berberović, fotografi Aleksandar Kelić, Ljubinko Kožul, i drugi... 
Prateće manifestacije "Ubrzanja" obuhvataju izlaganje radova Isidore Nikolić, nagrađene umetnice sa prošlogodišnje izložbe, "Cipela" – izložba sekcije istoričara umetnosti u galeriji "Ozon" od 23. do 26. aprila i izložba plakata Alfreda Lehnera u galeriji "Singidunum" u sledećem mesecu. 
Na današnjoj svečanosti u Javnom kupatilu biće dodeljena nagrada Majske izložbe, nagrada za najkvalitetnije dizajnersko rešenje i priznanje "Aleksandar Šaletić" za najuspešniji enterijer.

Pavićeva dramska kula vavilonska
Na sceni Pozorišta na Terazijama u Beogradu reditelj Saša Gabrić postavlja komediju Milorada Pavića "Svadba u kupatilu". Glumačku ekipu predvode MilenkoZablaćanski, Maja Noveljić-Romčević, Mina Lazarević i Janoš Tot. Scenograf je Boris Maksimović, kostimograf Marina Medenica, a izbor muzike je poveren Vojkanu Borisavljeviću. Premijera se očekuje u drugoj polovini aprila. Saša Gabrić je 1994. godine diplomirao multimedijalnu režiju na Akademiji umetnosti u Novom Sadu. Do sada je režirao dvadesetak pozorišnih predstava, kao i više kratkih igranih i dokumentarnih filmova. 
Gabrića smo zatekli u Pozorištu na Terazijama u pauzi između dve probe: kostimske i lektorske. Otkriva nam da uživa u radu na Pavićevom komadu i da je jako zanimljivo i izazovno raditi pozorišnu predstavu u muzičkom teatru. 
– To je i hrabar potez, a uprava pozorišta ima nameru da pored muzičkih predstava repertoar obogati i drugim teatarskim žanrovima, pre svega novim, smelim projektima koji dopunjuju i razvijaju veoma uspešan koncept ovog teatra. Komedija "Svadba u kupatilu" ima široku osnovu i pravi komediografski zaplet koji se odvija u, nama vrlo bliskim, okolnostima. Pavićev postmoderni princip u književnosti je apsolutno primenjiv i neophodan u pozorišnoj postavci ovog dela. Autor otvara velike mogućnosti, nije isključiv i u dogovoru sa njim neke teme koje su nama jako važne u ovom komadu potražili smo i u njegovim drugim delima, tako da je ova predstava dopunjen citatima iz Pavićevih drugih knjiga, kaže reditelj.
Radnja komada "Svadba u kupatilu" događa se u Vojvodini početkom prošlog veka, u Bečkereku, u trenutku kada se stvara Jugoslavija. Ono što izdvaja glavnog junaka dela jeste njegovo pesničko umeće i vizionarstvo: on se ne snalazi u sadašnjosti, ali zato jasno vidi budućnost. Naravno, nimalo lepu.
– Ipak, ovo nije politička predstava već komedija situacije koja, pre svega, ima nameru da zabavi, a na taj način i pouči. Jugoslavija je geografska i politička okolnost ovog komada, ona nas direktno vraća u to vreme, u tu "kulu vavilonsku", nacionalnu i jezičku. Vojvodina je za to najbolji primer. Taj susret je uzbudljiv i, u ovom slučaju, neobično duhovit. Mislim tu i na jezik i na karaktere. Komad počinje baš u vremenu kada su se svi ti narodi i narodnosti smestili u tu, jednu, kuću koja je, u tom trenutku, bila sigurna kuća, podvlači Gabrić.
Mi smo, dodaje naš sagovornik, iskoristili dramaturšku formu putovanja kroz vreme, koje je veoma prisutno u mnogim Pavićevim delima. I taj istorijski diskurs, taj nauk koji nikada ne uzimamo iz istorije, karakteriše i naše junake iz onog doba. Oni, svakako, ne mogu ni da naslute, a što je mnogo važnije i ne žele da razmišljaju o mračnoj budućnosti koja ih sve očekuje. I muzika, kao sastavni deo scena ove predstave, direktno nas vraća u to vreme: pevačke numere su nešto što izlazi iz komada i što je dramaturški potpuno opravdano. Osnovna muzička boja komada jeste Vojvodina dvadesetih godina prošlog veka i ona prati ne samo vojni i ljubavni, muški i ženski, folklorni i nacionalni, nego i idejni segment ove predstave. 
"Svaki čovek ima ima pravo na svoju Vojvodinu" nedavno je rekao reditelj Jagoš Marković radeći Sterijinu "Pokondirenu tikvu" u Narodnom pozorištu u Beogradu. Kakvu će Vojvodinu dobiti Pozorište na Terazijama?
– Nama je Vojvodina okolnost u kojoj pričamo priču. Stvaramo "kulu vavilonsku" i mislim da, do sada, u pozorištu nije predstavljen tako uzbudljiv orkestar jezika. To je samo jedna od stvari kojom se bavimo i to će doneti sasvim novu pozorišnu boju. Pored toga, Vojvodina predstavlja direktnu političku metaforu Jugoslavije. Međutim, ono što je mnogo važnije i u čijoj su službi svi ti elementi, jeste pozorište u punom smislu te reči.

Pola veka Politikinog «Kulturnog dodatka»
Povodom obeležavanja poluvekovne tradicije Kulturnog dodatka čiji je prvi broj objavljen 14. aprila 1957. godine, danas je u prostorijama Politike upriličena svečanost kojoj su prisustvovali neki od dosadašnjih urednika dodatka, kao i njegovi novinari, saradnici, poštovaoci i prijatelji. Gostima je dobrodošlicu poželela Ljiljana Smajlović, glavna i odgovorna urednica lista "Politika", ukazujući na to da je 50 godina trajanja Kulturnog dodatka deo kulturne tradicije srpskog naroda. 
Ona je izrazila nadu da će novi koncept dodatka, novi izgled, kao i povećani broj strana, naići na pozitivan prijem kod čitalaca, uz čuvanje nekih od dobrih tekovina stečenih tokom proteklih pola veka. Smajlović se zahvalila prethodnom uredniku dodatka Zoranu Radisavljeviću na uspešnom radu, i novinarima i brojnim gostima iz kulturnog i javnog života predstavila novu urednicu Vesnu Roganović.
Vesna Roganović je u «Politiku» prešla iz dnevnog lista «Danas».
Roganovićeva je ocenila da "dodatak ima obavezujuću tradiciju, koju treba oživeti i unapređivati" i obećala da će u njemu objavljivati tekstove najboljih i najautentičnijih stvaralaca u savremenoj nacionalnoj kulturi, manjinskim kulturama, kao i naših stvaralaca u dijaspori. Ona je najavila da će dodatak biti koncipiran kao intelektualno ogledalo vrhunskih ostvarenja iz svih oblasti stvaralaštva u zemlji i svetu, sa posebnom pažnjom za kulturna zbivanja u regionu.
"Negovaćemo umetničku kritiku saobraženu modernim vrednosnim kriterijumima i tumačenjima", rekla je ona i dodala da će se truditi da pruži šansu za afirmaciju mladim umetnicima i novinarima.
----------------------------------------------------------------------- 
Brojni gosti
Među gostima na današnjoj svečanosti pored «prve kulturne postave» grada Beograda - Gorice Mojović, Dragane Zeljković i Darjana Mihajlovića, bili su i Jovan Ćirilov, Sonja Lapatanov, Vladislav Bajac, Feliks Pašić, Danica Jovović Prodanović, Sreten Ugričić, Nela Antonović, Branka Krilović i mnogi drugi.
Biografija Vesne Roganović
Vesna Roganović je rođena 1951, u Beogradu. Završila gimnaziju i Srednju muzičku školu (klavirski odsek). Diplomirala svetsku književnost na Filološkom fakultetu u Beogradu 1974. Studirala muzikologiju i pohađala postdiplomske studije na književnosti. 
Radila kao novinar i urednik kulture u dnevnim listovima Borba, Nova Nada i Blic. Zbog cenzure napušta Blic i sa grupom urednika vodi nezavisno glasilo Demokatija (1996-1998), gde je takođe uređivala kulturnu rubriku. Od 1999. zaposlena u dnevnom listu Danas, u kome je osim  informatičkog dodatka uređivala i književni i više specijalizovanih dodataka iz obrazovanja i kulture. Za uređivanje ovih dodataka dobila je nagradu Univerziteta umetnosti u Beogradu. Godinama sarađuje kao autor i urednik u književnim magazinima. 
U novinarskoj karijeri, pored ostalog, pokrivala brojne kulturne događaje u zemlji i svetu, i intervjuisala najuglednije domaće i svetske pisce, među kojima i nekoliko nobelovaca.
Autor je 25 prevoda knjiga sa engleskog. Pored ostalih, to su i četiri knjige proze i eseja Čarlsa Simića, romani o Hariju Poteru (sa sinom Draškom), i niz dela savremenih kanadskih, britanskih i američkih pisaca.

"Zastava" dodaje gas
Kragujevac – Sve što je bilo do nas i "Dženeral motorsa" urađeno je i to na obostrano zadovoljstvo. Odluka je sada u rukama vlade, koja bi, po mom mišljenju, bez dvoumljenja trebalo da prihvati uslove našeg partnera, pošto bi saradnja sa tim automobilskim gigantom bila od koristi celoj državi – kaže Zoran Radojević, generalni direktor "Zastave".
Radojević nije želeo da precizira o kakvim uslovima je reč, ali je rekao da bi država "Dženeral motorsu" trebalo da omogući pozicioniranje na našem tržištu, isto onako kako je urađeno posle dogovora sa italijanskim "Fijatom", kada je, pre početka sklapanja "punta" u Kragujevcu, pod povoljnim uvezen jedan kontingent vozila torinskog proizvođača automobila.
– "Fijat" je imao nameru da ugasi proizvodnju "punta", ali to nije uradio zbog ogromne tražnje tog modela. Dobiti takav auto je veliki uspeh, a "Zastava" je za svega nekoliko meseci došla na prvo mesto u zemlji po prodaji tog vozila B klase. Ali, to je samo početak – kaže Radojević.
Prema njegovim rečima, saradnja sa "Dženeral motorsom" stvorila bi mogućnost da "Zastava" do 2010. postane zdrava firma.
– Naš cilj je da u 2010. uđemo sa tri modela, jednim malim i automobilima B i C klase, koji bi mogli da se prodaju i na najzahtevnijem, američkom tržištu. Sredinom 2008, ukoliko vlada da saglasnost na nacrt ugovora sa "Dženeral motorsom", počela bi proizvodnja jednog "Opelovog" modela. U 2009. na red bi došlo novo vozilo, a 2010. "Zastava" bi postala zdrava firma, preduzeće kome državne subvencije više nisu potrebne.
Prema Radojevićevim rečima, takav razvoj događaja bi omogućio otvaranje novih radnih mesta u "Zastavi" i upošljavanje domaćih kooperanata iz metalske industrije, što bi, kako kaže, bilo od koristi celoj zemlji. Generalni direktor smatra da za fabriku "drugog puta nema".– Samo najbogatije firme su u stanju da investiraju u pravljenje novih modela. Ko kaže da bi to mogla da uradi "Zastava", taj je utopista. Te pare nema ni naša država, a kamoli ova fabrika. Zato je proizvodnja stranih modela jedini put da "Zastava" stane na noge. A pitanje vlasništva je sasvim druga stvar. Kragujevačka fabrika automobila može biti državna ili će njome, možda, upravljati i neko ko ne proizvodi automobile – rekao je Radojević.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

"Đetić" uzburkao Internet
Nimalo neobično ne zvuči kad u receptu za tortu domaćice u Crnoj Gori piše da, osim šećera i jaja, doda 300 grama "mljevenog đetića". Ni trgovca ne zbunjuje kad mušterija na kasi zatraži isti proizvod. Da na rafovima u radnji već nema proizvoda takvog imena, koji pravi "Crnagorakop" iz Danilovgrada, nije isključeno da bi prodavac pomislio da je mušterija inspirisana nekom bizarnom scenom iz horor filma. Osim imena koje, valja priznati, ima donekle morbidan prizvuk, jedna od karakteristika ovog slatkiša je što upadljivo podseća na keks "plazma". I "đetić", baš kao i "Bambijeva" poslastica, prodaje se još u – mlevenoj varijanti. 
Iako oba proizvoda postoje već decenijama, jedan sa malim, drugi sa dominantnim tržišnim učešćem, ova tema je ponovo aktuelizovana na Internetu. Proizvod namenjen bebama pokazao se kao idealan za diskusiju, jer su forumaši i blogeri ispisali na desetine elektronskih stranica raspravljajući o njemu. Neki su ga tako, recimo, nazvali  "suverenim crnogorskim plazma keksom", uz obrazloženje da sada, kada imaju svoju državu, moraju da naprave i svoju verziju popularnog biskvita. Nekolicina se, sa ironijom, pitala od čega li se to pravi ovaj keks, no bilo je i konstatacija poput one da "pravi đetići ne mogu biti mleveni".
U "Bambiju" kažu da je činjenica da ovaj keks liči na staro pakovanje "plazme", koja je imidž promenila u junu prošle godine. Monika Živojinović, zadužena za odnose sa javnošću u ovoj požarevačkoj kompaniji koja od nedavno nastupa kao "Bambi – Banat", objašnjava da je ovo samo još jedan od pokušaja kopiranja njihovog brenda.
– Bez obzira na sve pokušaje, kojih je bilo u prošlosti, tajna je ipak ostala u našoj kući. Čak i ako neko zna sve sastojke od kojih se pravi "plazma", to ne mora da znači da će napraviti identičan proizvod. U prošlosti je bilo sličnih slučajeva i mi smo protiv njih pokretali sporove. Svaki od sudskih postupaka smo dobili. Međutim, u ovom slučaju nemamo nameru da tužimo "Crnagorakop" jer je tržište za takve stvari najkvalitetniji filter – objasnila je Živojinovićeva i dodala da se plasiranje "đetića" nimalo nije odrazilo na prodaju "plazme" u Crnoj Gori.
U "Crnagorakopu", pak, tvrde da nikako ne treba povezivati ova dva proizvoda, jer se i "đetić" pod tim imenom prodaje već decenijama. – Preduzeće je privatizovano još 1996. godine i novo rukovodstvo je već zateklo ove proizvode. Nedavno je ime keksa promenjeno u "bebi keks" dok se mlevena verzija i dalje prodaje pod starim imenom. Pre nekoliko decenija "Bambi" je tužio našu kompaniju zbog oblika keksa i žiga, ali su taj spor izgubili. Receptura po kojoj radimo je licencirana i skupo plaćena u inostranstvu, tako da optužbe nisu na mestu. Što se tržišta tiče mi ne zauzimamo veliki udeo, ali smo primetili da gde god da se u inostranstvu pojavi "đetić", to u "Bambiju" izaziva nervozu, što znači da se boje konkurencije – kažu u "Crnagorakopu" i dodaju da je najpoznatiji keks za decu italijanski "plazmon", pa u tom slučaju i ime "plazma" može da bude indikativno.

Daleko su slovenačke penzije
Od našeg stalnog dopisnikaLjubljana, 13. aprila – Iz Buenos Ajresa je jutros stigla vest da je ministar Dimitrij Rupel odmah po dolasku u glavni grad Argentine potpisao konvenciju o socijalnoj sigurnosti, koja će omogućiti "prevashodno pripadnicima slovenačke zajednice da ostvare svoja socijalna prava u ovoj latinskoameričkoj državi". Tako je Slovenija brzinom svetlosti posle potpisivanja sporazuma sa Bosnom i Hercegovinom (19. februara) uspela da sroči i čak potpiše socijalni sporazum sa državom na drugom kontinentu, dok zakinuti srpski penzioneri (koji su, prema prošlogodišnjem obećanju tadašnjeg slovenačkog ministra za rad Drobniča, imali da dođu "na red" odmah posle bosanskih) još čekaju.
Ako je suditi prema izjavi državnog sekretara iz slovenačkog Ministarstva za rad Marka Štrovsa, sva je prilika da će se to čekanje razvući unedogled. Štrovs je danas za "Politiku" promenio prethodnu (diplomatsku) dikciju i jasno rekao: "U Sloveniji uopšte nemamo nikakav interes da bi se ta stvar (potpisivanje socijalnog sporazuma sa Srbijom – prim. aut.) izvela, jer bi naši ljudi ovde bili samo na gubitku!"
Štrovs dodaje da slovenački penzioneri koji su radni vek proveli radeći za srpska preduzeća i shodno tome uplaćivali doprinose u PIO Srbije, sada u Sloveniji dobijaju nekoliko puta više penzije, u rangu ostalih slovenačkih (kao da su radili u Sloveniji), a u slučaju potpisivanja sporazuma sa Beogradom one bi bile osetno niže. Upitan znači li to da otpada obećanje koje je dao početkom marta – da će u ime slovenačke strane pozvati eksperte iz Srbije na sastanak najkasnije do kraja juna 2007, Štrovs kaže: "Nismo mi nadležni nego Ministarstvo spoljnih poslova. Nama se ne žuri, zna se ko treba da gura i pritiska pregovore – onaj kome je to u interesu!" Jasno da je to Srbija, objašnjava, i ocenjuje da srpska strana ne pokazuje inicijativu: 
"Sporazum bi morala da juri srpska strana a ne naša, svako brani svoj interes". Time slovenačko Ministarstvo rada prebacuje lopticu Rupelovom Ministarstvu spoljnom (MSP), koje "brine o bilateralnim odnosima". Saznajemo i da će Srbiji "ovih dana" Slovenija uputiti notu s pitanjem: "Da li još važi ono što je dogovoreno ranije?"Štrovs pod "ranije" podrazumeva "načelan dogovor između SCG i Ljubljane postignut pre 3-4 godine" o potpisivanju socijalnog sporazuma. Nije faktor to što je otpravnik poslova ambasade Srbije u Ljubljani (kome ime nije zapamtio, ali se seća da je početkom marta s njim "ćaskao") pominjao Srbiju kao naslednicu svih poslova državne zajednice, službena Ljubljana odlučila je da ipak od Beograda zatraži da "zvanično saopšti da hoće sporazum". Na pitanje moralnosti ovakvih poteza slovenačke strane (jer Ljubljana zadržava i služi se novcem srpskih penzionera, slovenačkih osiguranika), Štrovs kaže da tu "nema ljubavi" ni mesta za sentimentalnost, pa krivicu za najnovije birokratsko zavlačenje prebacuje – Srbiji. "Možda će Srbija hteti da sve počnemo "Jovo nanovo", zato prvo mora da odgovori slaže li se da nastavimo gde smo stali, "tvrdi Štrovs i priznaje da se zapravo stalo – na početku. Proizilazi da su još dva meseca uzalud izgubljena za zakinute srpske penzionere, i da nema ništa od prethodno obećane "pozivnice" srpskoj strani za pregovore o sklapanju socijalnog sporazuma koji treba da otvori put isplati davno zasluženih slovenačkih penzija osiguranicima iz Srbije. Sve to zahvaljujući ubeđenju partnera u Ljubljani da je Srbija nezainteresovana za rešavanje vitalnih problema svojih građana.

Štrajk u "Škodi"
Specijalno za "Politiku"Prag, 13. aprila – Sindikati u češkoj industriji automobila "Škoda auto", koja posluje u sastavu nemačkog koncerna "Folksvagen", odbili su sinoć novu, višu ponudu povišice plata od strane uprave i najavili štrajk od utorka. 
Nova ponuda, koja je usledila posle niza dramatičnih pregovora, osetno je povoljnija od prvobitne i garantuje radnicima povećanje plata od 13 odsto ukupno za ovu i iduću godinu. 
Izuzev delu zaposlenih s višim primanjima, predlog uprave se, međutim,  nikako ne sviđa većini radnika, posebno onih koji rade na linijama montaže.  
Štrajkovalo bi se, kako se najavljuje, oko dva i po sata, što bi, međutim, s obzirom na povezanost linija, dovelo praktično do obustave proizvodnje. Iz pogona glavne fabrike u Mladoj Boleslavi dnevno izlazi oko 2,5 hiljade automobila.
U "Škodi-autu" radi oko 26.000 radnika koji imaju prosečnu platu od oko 22.000 kruna ili 790 evra, što je nešto iznad češkog proseka (pažnja:  radi se o bruto-platama, neto su manje u proseku za četvrtinu). Sindikati od poslodavca traže  povišicu i to jednogodišnju od 17 posto, pozivajući se naročito na to da su u okviru koncerna poslovni rezultati "Škode" najbolji. Satnica u "Volfsburgu" je, međutim, 47 evra, a u "Škodi" – samo sedam. Razlike u mesečnim primanjima su manje, pre svega zato što je radno vreme u "Folksvagenu" dosta kraće. 
Radnicima "Škode" je obećavano da će razlike početi da se smanjuju; treba samo da budu strpljivi i da vredno rade kako bi se stvorili uslovi... Ti uslovi su stvoreni, fabrika odlično posluje, ali je gazdama, naravno, još za to rano...  Argument radnika "Škode" je i to što je konkurentska tvornica TPCA (Tojota–Pežo–Sitroen) u Kolinu plate podigla na oko 820 evra.Spor sindikata i poslodavaca u "Škodi" deo je  širih previranja u novim kapacitetima u postkomunističkim zemljama srednje Evrope koje su podigli strani investitori, računajući na osetno niže plate radnika nego u zapadnoj Evropi. Radnici u "novoj Evropi", i ne samo u "Škodi", postaju nestrpljivi i zahtevaju da u što kraćem roku počnu da dobijaju za isti rad iste ili približno iste plate.

"Raketa" ostala sa tri autobusa
Užice – Kada su prekjuče sudski izvršitelji došli na autobusku stanicu "Rakete" u Užicu naloživši da se zbog nagomilanih dugova i obaveza tog preduzeća oduzme 20 "Raketinih" autobusa i prebaci na jedan slobodan plac u ovom gradu, ova nekad renomirana firma ostala je sa svega tri autobusa u vlasništvu. Loša privatizacija, obavljena još 2002. godine, kojom je gazda "Rakete" postao vlasnik kraljevačkog "Građevinara" Miloš Radenković, i dugogodišnje oklevanje nadležnih državnih organa da tu prodaju ponište poslali su na samo dno glavnog autobuskog prevoznika u užičkom kraju.
Imala je "Raketa" ne tako davno i 150 svojih autobusa, ali su, zbog lošeg poslovanja i pričinjenih višemilionskih dugova vlasnika, poslednjih godina mnogi otišli "na doboš".
Osuo se i broj zaposlenih u firmi, od preko 700, pao je na 240 najvernijih, koji su imali strpljenja da rade i bez plata. Izgubljene su mnoge linije, one gradske u Užicu preuzeli su drugi prevoznici. "Raketa" je u poslednje vreme jedino vozila po selima na području opštine Čajetina i za potrebe pojedinih zlatiborskih preduzeća. No, dugovi napravljeni neuspelom privatizacijom, kao i zahtevi onih koji su najmanje dolazili na posao da im se prodajom autobusa namire neisplaćene plate, doveli su do poslednjeg čina koji se odigrao u utorak: sudskog oduzimanja 20 autobusa, jednog servisnog vozila, kombi busa sa 20 sedišta i jedne "zastave 101".
– Bili smo revoltirani, molili sudske izvršitelje da nam ostave autobuse, budući da na licitaciju niko nije došao, jer sa samo tri vozila ne možemo da radimo i držimo linije u čajetinskoj opštini. Ali oni su, uprkos tome što su mnogi putnici čekali na prevoz, rešili da vozila odvezu na plac firme "Kopaonik Drina" u Krčagovu – objašnjava dispečer "Rakete" Dragan Nedić. – Ovih dana u Kraljevu traje suđenje za poništenje ove privatizacije. Očekujemo da će se to dogoditi i da će nas posle više od dve godine osloboditi muke.
Ima li nade, ukoliko se privatizacija poništi, da "Raketa" preživi sve ono što ju je snašlo? 
– Smatramo da može – odgovara Nedić. – Računamo da bi nam bilo vraćeno ovih 20 autobusa, što je imovina firme, a ne Radenkovića, i to bi, sa ova tri preostala, bilo dovoljno za normalan saobraćaj. Onda bi moglo da se razmišlja i o onome o čemu smo sa opštinarima Užica i Čajetine razgovarali, da "Raketa" postane javno komunalno autobusko preduzeće ove dve opštine. To bi bila realna šansa, pod uslovom, naravno, da se država konačno seti i poništi ovu privatizaciju, za koju je valjda i previše dokaza da je propala.

Danska policija i dalje traga za Vukovićem
Danska policija još traga za Berancem Draškom Vukovićem koji je 31. marta uspeo da pobegne iz zatvora u gradu Frederiksund, gde je polovinom februara smešten nakon hapšenja zbog posedovanja 38 kilograma kokaina. Policija u ovoj zemlji zatražila je pomoć građana u pronalaženju Vukovića, navodeći da je begunac "naoružan i izuzetno opasan". Kako prenosi danski "Kopenhagen post", Vukovićevo bekstvo bilo je dobro isplanirano – njegov pomagač je zakucao na vrata zatvora u Frederiksundu, noseći u ruci kesu sa odećom. Vrata mu je otvorio stražar ne očekujući ništa neuobičajeno, jer je u danskim zatvorima dozvoljeno da rodbina često donosi čistu odeću zatvorenicima. Vukovićev pomagač odmah je napao stražara, izudarao ga i pripretio mu pištoljem, dok je Vuković, koji je očekivao ovu "posetu", za to vreme već otrčao prema automobilu koji ih je čekao ispred zatvora. 
Vukovićevi pomagači su parking policijske stanice, koja je samo 800 metara udaljena od zatvora, posuli specijalnim ekserima, pa tri policijska vozila koja su krenula u poteru za beguncima nisu daleko odmakla. Danska policija sumnja da su u Vukovićevom oslobađanju učestvovale najmanje tri osobe.
Danski mediji navode da je Beranac navodno otet zbog opasnosti da pred istražnim sudijom oda mrežu svojih saradnika, što je učinio pre nekoliko godina posle hapšenja u Luksemburgu. On je tada odležao dve godine u zatvoru, a poslu sa narkoticima se vratio sa falsifikovanim hrvatskim pasošem na ime Predrag Viselinović, sa kojim je i uhapšen u Danskoj. Vuković i još dva državljanina Srbije, za koje se pretpostavlja da su kosovski Albanci, uhapšeni su sredinom februara, pri pokušaju prodaje dva kilograma kokaina, a u njegovom stanu u Kopenhagenu otkriveno je još 36 kilograma ove droge. Ovo je jedna od najvećih zaplena kokaina u istoriji Danske.
Draško Vuković (29), po obrazovanju nastavnik, pre više godina otisnuo se u zemlje zapadne Evrope. Uhlebljenje je pronašao kod svojih zemljaka upravo u Kopenhagenu gde, prema navodima medija, Beranci vladaju tržištem narkotika. U Beranama se na ovu temu zbijaju šale, i prepričava nedoumica danskih policijskih inspektora, koji se pitaju koliki je grad Berane, kad odatle stiže toliko kriminalaca. Vuković je poslednji put u Beranu boravio prošle godine, kada mu je ispred zgrade dignut u vazduh džip "grand čiroki", posle čega je momentalno napustio Crnu Goru i nestao u trouglu Švedska – Danska – Norveška.
Prema nezvaničnim informacijama, crnogorska policija sumnja da je Vukovićevu otmicu organizovao Beranac Milan Šćekić zvani Čila, za kojim se traga zbog umešanosti u ubistva vlasnika podgoričkog lista "Dan" Duška Jovanovića, kao i policijskog inspektora Slavoljuba Šćekića. Njemu navodno i pripada 38 kilograma kokaina zaplenjenih u Danskoj.Draško Vuković je član beranskog kriminalnog klana koji je predvodio Vuk Vulević. Vulević je po poternici crnogorske policije pre dve i po godine uhapšen u Beogradu zbog krijumčarenja 200 kilograma kokaina iz Venecuele, a danas mu se sudi zbog učešća u likvidacijama Duška Jovanovića i Slavoljuba Šćekića. Po njegovom hapšenju, posao sa narkoticima preuzeo je Milan Čila Šćekić, za koga je Draško Vuković radio. Crnogorska policija ima indicije da se zajedno sa Milanom Šćekićem u bekstvu nalazi i Goran Živković zvani Žiks iz Kraljeva, za koga se sumnja da je takođe učestvovao u ubistvu policijskog funkcionera Slavoljuba Šćekića.

Optužnice za aferu ,,Balkanske ptice"
Sombor – Opštinski javni tužilac u Somboru početkom naredne nedelje izjasniće se o podizanju optužnice zbog afere poznate kao "Balkanske ptice", prema kojoj je od 1995. do 2001. godine u Srbiji ubijeno, a zatim u inostranstvo prošvercovano više od dva miliona retkih ptica. Istraga je vođena skoro dve godine na osnovu dokaza i tužbe koju je podnelo Društvo za zaštitu divljih ptica.
Ovo društvo se nedavno oglasilo i saopštenjem u kojem kaže da je prikupilo brojne dokaze i da ih je predalo tužilaštvu. Pre nekoliko dana opštinski javni tužilac Bogdan Jovanović obavestio je Društvo za zaštitu divljih ptica da je istražni postupak završen i da je predmet dostavljen tužilaštvu u Somboru, koje će se narednih dana izjasniti o tome da li će podići optužnicu.
Kako stvari sada stoje, a prema raspoloživim saznanjima, tužilaštvo će ipak podići optužnicu protiv lica odgovornih za neviđen masakr ptica na ovim prostorima, koje su zatim švercovane u inostranstvo, uglavnom u Italiju. Dve firme "Ljube ju", koja je u vlasništvu Ivana Borovca iz Sombora, i "Erik-Mir", čiji je vlasnik Mira Miličević iz Kragujevca, bile su jedine registrovane u Srbiji za lovni turizam, tvrdi društvo.
Društvo za zaštitu ptica ima dokaze, kojima sada raspolaže i tužilaštvo, da su "ove firme prokrijumčarile u Italiju" više od dva miliona ptica, koje su ubijene u Srbiji. 
Italijanska policija je, da podsetimo, u noći između 16 i 17. novembra 2001. godine, na granici sa Slovenijom zaplenila hladnjaču koja je u organizaciji pomenutih firmi prenosila tovar od 120.702 ptice ubijene u Srbiji. Među ovim pticama bilo je i onih koje je zakonom zabranjeno loviti, kao što su senice, lastavice, grlice, čak i vrapci, zatim drozdovi i trepetaljke. Samo ovaj zaplenjeni tovar bio je vredan milion evra.U Italijanskom sudu protiv organizatora iz Srbije i pet Italijana vođen je krivični postupak i oni su, posle priznanja, u Vičenci osuđeni. Međutim, po tvrdnji Društva za zaštitu ptica, postupak istrage i krivičnog gonjenja u Srbiji godinama je sa raznih strana sabotiran ne da bi se krivci zaštitili, već da tokom suđenja na površinu ne "isplivaju" imena onih koji su svesrdno pomagali da se šverc ptica neometano odvija. Društvo pominje funkcionere i radnike nekoliko ministarstava i državnih službi.

Ukinut pritvor dvojici policajaca
Policajcima Sretenu Popoviću i Milošu Stojanoviću, optuženima za pomaganje u ubistvu braće Bitići 1999. u Petrovom Selu na Kosovu i Metohiji, juče je ukinut pritvor i oni će se ubuduće braniti sa slobode, nakon trinaestomesečnog pritvora. Veće za ratne zločine Okružnog suda u Beogradu ukinulo im je pritvor na zahtev njihovog advokata Bože Prelevića.
Predsedavajući sudija Vesko Krstajić je objasnio da nema opravdanja za njihovo dalje zadržavanje u pritvoru, s obzirom na to da nisu optuženi da su izvršili taj zločin, a da će za novo veštačenje biti potreban duži vremenski period.
Optuženi su dužni da se jednom nedeljno javljaju nadležnom SUP-u u mestu prebivališta. Advokat Prelević zatražio je u nastavku procesa da se metak pronađen u telu jednog od braće Bitići uporedi sa sačuvanim projektilima koje su koristili pripadnici "zemunskog klana".
Jedan svedok u tom procesu ranije je rekao da je jednu od osoba koje su preuzele braću Bitići iz prokupačkog zatvora kasnije video u društvu sa pripadnikom "zemunskog klana" Dušanom Spasojevićem, na jugu Srbije.
Branilac dvojice optuženih srpskih policajaca predložio je i da se od MUP-a Srbije zatraži informacija o tome koje su jedinice 1999. godine u naoružanju imale automatsku pušku "hekler i koh" sa prigušivačem.
Prelevićev zahtev je usledio posle svedočenja balističara Aleksandra Radomirovića, koji je procenio da bi metak pronađen u telu jednog od braće Bitići, mogao biti ispaljen iz te vrste oružja.
S obzirom na to da svedok nije bio potpuno siguran da je u pitanju bila puška "hekler i koh", zamenik specijalnog tužioca za ratne zločine Dragoljub Stanković zatražio je novo balističko veštačenje kako bi se precizno utvrdili vrsta i model oružja iz kojeg je pucano u braću Bitići.
Sudsko veće je prihvatilo zahtev a naknadno će odrediti u kojoj će stranoj laboratoriji (Vizbaden, loboratorija FBI, ili neka treća) biti obavljeno veštačenje.Suđenje će biti nastavljeno 22. maja, a dan ranije sudsko veće će obići mesto u Petrovom Selu gde su pronađena tela braće Bitići.

Taksista ubijen sa dva hica u glavu
Novi Pazar – Mirza Radonjica (27), taksista iz Novog Pazara, ubijen je prekjuče na lokalnom putu prema manastiru Đurđevi stupovi. Policijska uprava je saopštila da je na tom putu u vozilu "Mega taksija" pronađeno telo Mirze Radonjice. 
Istražni sudija Okružnog suda u Novom Pazaru Izet Suljović potvrdio je da je Mirza Radonjica ubijen pucnjima iz vatrenog oružja u glavu, da je u novopazarskoj bolnici urađena obdukcija i da su pronađena dva metka. 
– Bio je to strašan prizor – kaže vlasnik "Mega taksija" i Mirzin poslodavac Hajriz Hanuša. 
Prema njegovim rečima, Radonjica je bio najbolji radnik u njegovoj firmi u kojoj je radio dve i po godine. Na poslednju vožnju iz centra grada Radonjica je krenuo u 13.20 časova, kada je po pozivu jednog momka i devojku trebalo da odveze do Vojničkih livada, u pravcu Đurđevih stupova. Od tada je postao nedostupan za sve pozive. Hanuša kaže da iz taksi-vozila ništa nije odneto sem jednog novog telefona. Mirza Radonjica je otac dvoje dece. Njegove kolege iz "Mega taksija", drugi novopazarski taksisti, ali i taksi-prevoznici iz ostalih gradova Srbije, najavljuju protest kojim bi skrenuli pažnju na svoj očigledno sve rizičniji položaj.

MAJOR VEBER I KOSMET
Čime se bavila analiza bivšeg nemačkog ministra odbrane Ruperta Solca na temu Balkana još u septembru 1991. godine? Na sastanku Saveznog udruženja nemačkih poslodavaca, na kojem su učestvovali i generali Bundesvera, Solc je pred okupljenim privrednicima i oficirima u Firstenfeldbruku bio sasvim jasan: "Nemačka politika trebalo bi da stvori novi poredak na Balkanu, jer Jugoslavija predstavlja veštačku tvorevinu, koja nikada nije bila spojiva sa pravom na samoopredeljenje, pa bio zato trebalo odmah međunarodno priznati republike koje žele da se otcepe od Jugoslavije i tada se više neće raditi o unutrašnjem političkom problemu Jugoslavije, u kome nije dozvoljena međunarodna intervencija".
Da li je, dakle, kraj istorije, posebno na Balkanu i posebno što se tiče Srbije, zamenjen ponovnim rađanjem geografije? Da li nam to opet neki javno i bez diplomatskih rukavica, ali sada usred Beograda, najavljuju podizanje novih granica predkumanovske Srbije? Ili zagovornici nametanja nezavisnosti Kosmeta, zapravo, žele da se Srbija oseti poput ogoljene Nemačke posle Prvog svetskog rata: osiromašena, ponižena, sa zavađenom političkom i finansijskom elitom, neproduktivnom političkom buržoazijom, stalnim aferama, tranzicijom u kojoj su bogati sve bogatiji, pritiskom Zapada za vratom i sa izgubljenom teritorijom? S novim populizmom i željom za osvetom?
Nemci i Kosmet? Pre početka vožnje major Norbert Veber stavlja kapu pomalo nakrivo, skida naočare i zažmirivši proverava da li su mu stakla čista. Zatim navlači pancirni prsluk preko uniforme i zauzima mesto suvozača u oklopnom vozilu Bundesvera. Putevi oko Prizrena puni su rupa, Albanci u Prizrenu puni su radosti. Oni uvek mašu vozilima Kfora, deca ponekad bacaju i cveće, a major Veber na sve to nesigurno se smeška. On je za starije Albance spasilac, za mlade je zvezda, a za sve junak iz daleka. To je njegova uloga, ali on kao da njom i nije previše oduševljen.
Norbert Veber je posle služenja redovnog vojnog roka radio deset godina u elektrodistribuciji, kada je u jednoj krčmi u Rojtlingenu sreo starog druga iz vojske. Uz prvo pivo pričali su o starim vremenima, uz drugo o novim, a uz treće Veber je obećao da će doći na vojnu vežbu. Položio je sve ispite i testiranja i postao je rezervista Bundesvera. Upitali su ga hoće li u Bosnu, a on je upitao svog poslodavca hoće li mu dati odsustvo. Ovaj je rekao: Ne. Tada je ostavio posao. Postao je profesionalac Bundesvera. U Bosni se bavio kompjuterima i satelitskom komunikacijom. Zatim su mu predložili službu na Kosmetu. I tako je stigao u Prizren, grad kojeg su ranije zvali mali Pariz. Sada u rečici Bistrici trunu plastične flaše, stare cipele i olupine automobila. Mišićavi muškarci i upadljivo našminkane žene šetaju glavnom ulicom.
Nekoliko kilometara od Prizrena nemački vojnici podižu kuću jednom Albancu. Mešaju beton, dok domaćin donosi čaj kako bi pozdravio majora Vebera. Uopšte, u nemačkom sektoru na Kosmetu puno se izgradilo i raščistilo, Bundesver je popravio mnogo kuća i puteva, a vojnici od lokalnih Albanaca stekli ime "bundis". Oni koji u Nemačkoj kritikuju misiju Bundesvera na Kosmetu kažu da će Nemci napustiti to područje tek kada u svakoj bašti bude postavljen i vrtni patuljak.
Koliko je boravak nemačkih vojnika u južnoj srpskoj pokrajini i šansa da se imidž Bundesvera u nemačkoj javnosti popravi? Major Veber kaže da ne veruje u priče da su svi mladi zainteresovani isključivo za sebe i željni samo zabave. Na Kosmetu mladi nemački vojnici naporno rade, sedam dana u nedelji, 14 sati svaki dan. Istina, nemačka štampa bile je prepuna kritika na račun Bundesvera kada je u martu 2004. došlo do eskalacije nasilja albanskih ekstremista protiv preostalih Srba na Kosmetu.
Nemačke vojnike koji idu u misiju na Kosmet uče da izbegnu simboliku gospodara i sluge, sve do najsitnijih gestova. I zato se major Veber, kada mu neki mali Albanac u Prizrenu na ulici čisti čizme, obavezno saginje do dečaka da bude mali kao on. Nikada ne ostaje u uspravnom položaju, jer o tome su Vebera učili u Bundesveru pre nego što je krenuo na Kosmet.
Nemački vojnici u južnoj srpskoj pokrajini ne bore se protiv neprijatelja, već protiv stereotipa. Protiv stereotipnih predstava o Bundesveru, konkretno, i o Nemcima uopšte. Stari Albanci u Prizrenu majoru Veberu i ostalim "bundisima"ne kliču samo zato što su obezbedili da Srbi iz Prizrena odu. Oni nisu zaboravili da su Hitler i Musolini u Drugom svetskom ratu započeli ostvarenje projekta Velike Albanije.Nisu to zaboravili ni Srbi. Drugi ih na to ovih dana podsetiše...

Epidemija maloletnih alkoholičara
U Beogradu živi između 10.000 i 15.000 zavisnika od heroina, najveći broj narkomana koristi marihuanu, ekstazi konzumira 1,3 odsto, heroin 1,9, a kokain – 1,3 odsto populacije, rezultati su istraživanja o narkoticima u Srbiji, koje je finansirao Globalni fond Ujedinjenih nacija i koje je sprovedeno na uzorku od 12.714 osoba. Po podacima iz ovog istraživanja, čak deset odsto stanovništva uživa u dimu kanabisa, a Beograd i Vojvodina i dalje važe za epicentre epidemije narkomanije.
Ovo su samo neki od podataka koje je na Forumu o dečjoj i adolescentnoj psihijatriji, koji se održava u organizaciji Instituta za mentalno zdravlje u Beogradu, izneo psihijatar dr Nikola Vučković sa Instituta za psihijatriju u Novom Sadu. On je tom prilikom podsetio da mi imamo slične epidemiološke podatke kao i zemlje u okruženju, ali ono što nama nedostaje jesu – dobri programi za lečenje zavisnika. Svetska iskustva, naime, govore da između 30 i 60 odsto zavisnika mora da bude pod lekarskim nadzorom, trećina mora da održava apstinenciju uz pomoć "metadona", četvrtina treba da apstinira u vanbolničkom tretmanu, a 15 odsto da se rehabilituje u komunama. 
On je podsetio i na činjenicu da u svetu živi oko 200 miliona zavisnika od psihoaktivnih supstanci, od čega 160 miliona njih koristi marihuanu, a 26 miliona ekstazi, kao i da zvanični podaci Ujedinjenih nacija govore da čak 89 odsto opijuma koji postoji na svetskom tržištu narkotika stiže iz Avganistana. I dok statističari Svetske zdravstvene organizacije upozoravaju da svake godine između 7.000 i 8.000 narkomana u Evropi umre zbog predoziranja i da tri odsto smrtnih slučajeva osoba mlađih od 40 godina "otpada" na predoziranje, u našoj zemlji ne postoje egzaktni podaci o čituljama koje je "potpisala" heroinska zavisnost.
Aleksandar Daković, specijalni pedagog i rukovodilac Kluba lečenih alkoholičara na Institutu za mentalno zdravlje, podsetio je da su alkohol i cigarete droge koje čine "predvorje" hemijske zavisnosti i da u Srbiji postoji prava epidemija alkoholizma.
"Istraživanje Evropske agencije za rekonstrukciju, koje je sprovedeno na uzorku od 3.000 učenika srednjih škola u Srbiji, pokazalo je da čak 97 odsto njih pije, a da se 77 odsto đaka tog uzrasta napija svake nedelje. Stručnjaci Svetske zdravstvene organizacije upozoravaju da deca od 11 do 13 godina piju duplo više od njihovih vršnjaka u Evropskoj uniji, a iskustvo govori da više od 75 odsto mladih koji piju razvije kompletnu zavisnost od alkohola za svega sedam godina života", upozorio je Daković. 
On je takođe istakao da je trećina pacijenata koji se leče na Institutu za mentalno zdravlje – srednjoškolci, a da 70 odsto ovih tinejdžera dolazi iz kompletnih porodica. To znači da su poremećeni porodični odnosi, a ne razvod roditelja – osnovni razlog za okretanje dece alkoholu, zaključio je Aleksandar Daković.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Indijke uče za pilota
Vršac – Vršac je poznat i po Pilotskoj akademiji, u kojoj se za pola veka rada iškolovalo oko 3.500 sportskih i profesionalnih pilota koji danas rade u poznatim svetskim kompanijama. Događa se da, prelećući teritoriju Srbije, neko od pilota stranaca "upadne" u radio-frekvenciju Pilotske akademije Jata da bi pozdravio svoje nekadašnje učitelje. I kada je zemlji bilo najteže, interesovanje iz inostranstva za školovanje u ovoj ustanovi nije splašnjavalo.Danas Pilotska akademija Jata spada u red pet vodećih u Evropi, u kojoj se može steći dozvola profesionalnog pilota, s ovlašćenjem za instrumentalno letenje avionom, težine do 5.700 kilograma. Nakon školovanja u Vršcu, piloti se mogu zaposliti u svim svetskim avio-kompanijama, u kojima stiču znanja i uslov za polaganje ispita za kopilote i kapetane. O celom toku školovanja brinu 22 licencirana instruktora i ostali stručnjaci a nastava i polaganje ispita je na engleskom jeziku.
Zahvaljujući korišćenju savremenih metoda, kvalitetnih letelica i zemaljskih simulatora, ova specifična "škola i na zemlji i na nebu", postala je mnogim mladićima i devojkama, širom sveta – cilj. Kompletno školovanje, do dozvole profesionalnog pilota, je 35 000 evra, što je za trećinu manje nego u sličnim školama u Evropi. 
– Naši kapaciteti nisu dovoljni da primimo sve koji su zainteresovani – kaže Gradimir Dunčić, direktor Pilotske akademije Jat ervejza u Vršcu. 
– Na školovanju je četrdeset pitomaca iz Indije, među kojima je i pet devojaka, ne starijih od 20 godina. Tu su i dvojica Rumuna, kao i trideset naših mladića. Još desetak polaznika iz Indije stići će do kraja meseca, kao i osam kandidata iz Makedonije. Veliki broj mladića iz Temišvara, i drugih rumunskih gradova, želi ovde da se školuje za pilota. Interesuju se za dolazak i Danci, Francuzi, Nemci, Kinezi...
Da bi se pitomci iz Indije osećali kao kod kuće, akademija je zaposlila kuvara iz – Indije, s obzirom na specifičnosti kuhinje ove azijske zemlje. On za svoje zemljake priprema nacionalnu hranu, u kojoj dominira povrće. Kažu da su se, mada retko, dosadašnje primedbe mladića iz inostranstva odnosile samo na kuhinju, pa su, dovođenjem kuvara iz Indije, hteli i moguće zamerke da eliminišu. 
Planirano je proširenje radnog i smeštajnog prostora, kako bi se kapacitet povećao na oko 150 pitomaca. Indija je, kažu, iskazala svoju petogodišnju potrebu za, čak, oko – 6.000 pilota. Ova zemlja svoje pilote školuje isključivo u Americi, Kanadi i Srbiji. Eksperti tvrde da se ekonomska snaga jedne zemlje ceni i po broju pilota.
Prošle godine Pilotska akademija zamalo da ostane bez dovoljno pilota instruktora. Pravovremeno je usledilo školovanje nove generacije instruktora, prve posle više od dve decenije. Božidar Vuković Bato, rukovodilac letenja – kapetan instruktor, kaže da je dvanaestoro kandidata, među kojima je i Vesna Bućan iz Beograda, prva dama instruktor u Srbiji, pokazalo natprosečno znanje pred Direktorijumom Civilnog vazduhoplovstva Srbije.
Nakon diplomiranja, svi su zadržani na radu u Pilotskoj akademiji i dobili grupe pitomaca za obuku. Iškolovano je i pet avio-mehaničara, čija će obaveza biti i servisiranje aviona iz čitavog regiona.
U  akademiji planiraju zamenu dela sadašnje flote najsavremenijim jednomotornim i dvomotornim letelicama, kao i nabavku supertrenažera simulatora, za koji kažu da, u školskom kabinetu, u potpunosti stvara uslove kao u avionu u letu, i da se na njemu može realizovati gotovo ceo tok obuke.
Vršačko nebo je, zahvaljujući vazdušnim strujama, kao stvoreno za sticanje – diploma. Infrastruktura na zemlji je od jednake važnosti. Osim kvalitetnih instruktora i savremenih simulatora i letelica, bitna je i poletno-sletna staza, s kontrolom leta. 
Vlada Republike Srbije je na decembarskoj sednici, održanoj u Vršcu, odlučila da ovaj aerodrom dobije status međunarodnog. Pre mesec dana je obavljen prvi međunarodni let. Za ovaj vid saobraćaja vlada veliko interesovanje u regiji, pre svega, menadžera, kojima je uvek na raspolaganju avio-taksi. Takođe, iskazuje se i interes da u Vršcu bude distributivni centar pošiljki za srpski i rumunski Banat. Planira se i izgradnja novog aerodroma, ili produženje i proširenje postojeće piste.

Mirjana Marković ostala bez deviza
Šabac – Frizerka iz Šapca Mirjana Marković (21) nije ni slutila kakve će je sve peripetije zadesiti zato što nosi isto ime i prezime kao udovica Slobodana Miloševića. Na šalteru pošte, ona već tri dana ne uspeva da podigne novac koji joj je upućen iz inostranstva, jer se sumnja u njen identitet, iako je bar tri puta mlađa od bivše predsednice JUL-a, i, mora se priznati, mnogo je atraktivnija.– U utorak 11. ovog meseca prijateljica iz Grčke Marija Purtić poslala mi je 300 evra preko "Vestern juniona". Otišla sam u poštu, popunila zahtev i predala lična dokumenta službenici na šalteru, koja mi je rekla da malo sačekam. To "malo" proteglo se na sat vremena, posle čega sam obaveštena da novac ne mogu podići, jer se zovem Mirjana Marković – priča za "Politiku" mlada Šapčanka.
Ona kaže da je pomislila da je žrtva "skrivene kamere". To je upitala šaltersku radnicu, a kada je videla njeno ozbiljno lice i dobila odrečan odgovor, shvatila je da je "đavo odneo šalu". Službenica je još rekla da "postoji nalog iz Brisela da se sredstva ne isplaćuju Mirjani Marković" i posavetovala je da nađe drugu osobu i obavi transakciju na njeno ime.
– Telefonom sam pozvala Mariju Putrić i zamolila je da preimenuje nalog na moju prijateljicu Violetu Petrović. Ona i ja sutradan smo otišle u poštu, ali posle 15-20 minuta čekanja na istom šalteru rečeno nam je da novac nećemo dobiti. Tražila sam da razgovaram sa upravnicom pošte, koja mi je rekla da je upoznata sa "slučajem" i da su u toku provere koje mogu potrajati nekoliko dana, te da će me pozvati kada sve bude gotovo – kaže Mirjana Marković.
Revoltirana devojka otišla je potom u šabački SUP da pita šta da radi. Policajac u dežurnoj službi prvo nije poverovao da je tako nešto moguće, a potom joj je rekao da dođe za pet dana ukoliko se ništa ne promeni. Pozvala je i poznanika advokata, koji se najpre grohotom smejao, a juče ujutro pošla je da traži direktora pošte i predsednika opštine. Direktor je bio zauzet, a sekretarica gradonačelnika uputila je na građanskog branioca Miloša Mijailovića.
– Predsednika opštine Miloša Miloševića htela sam da pitam da li on ima i kako rešava probleme zato što se preziva kao pokojni suprug Mirjane Marković? Da li su moja građanska prava povređena, da li moram da menjam ime i prezime, i hoće li me neko obeštetiti što frizerski salon ne radi tri dana, jer hodam okolo i dokazujem gluposti. Uz sve, trpim i podsmeh ljudi – ogorčena je Mirjana iz Šapca.
Opštinski ombudsman Miloš Mijailović uputio je šabačku frizerku na republičkog kolegu Rodoljuba Šabića i novinare. Dok je tražila telefonske brojeve, operater u službi 988 (kada je čuo o čemu se radi) rekao joj je da pred sobom ima spisak od čak 201 Mirjane Marković u svom regionu.

Pravila upisa kao i ranijih godina
Detaljna pravila upisa budući brucoši saznaće u konkursu, a, sudeći po najavama prosvetnih vlasti, neće biti nikakvih izmena.To znači da se u prvu godinu studija na fakultetima mogu upisati lica koja imaju završeno odgovarajuće, statutom fakulteta propisano srednje obrazovanje u četvorogodišnjem trajanju, izuzev studija akademija umetnosti na koje se može upisati i lice koje nema završeno srednje obrazovanje, pod uslovima utvrđenim statutom akademije umetnosti.Na prvu godinu studija na višim školama mogu se upisati lica koja imaju odgovarajuće srednje trogodišnje ili četvorogodišnje obrazovanje, što takođe propisuje škola svojim aktima.Kandidati koji konkurišu za upis polažu prijemni ispit, odnosno ispit za proveru sklonosti i sposobnosti, ako je polaganje takvog ispita predviđeno konkursom. 
Kriterijumi za prijem kandidata su opšti uspeh postignut u srednjoj školi i rezultati postignuti na prijemnom ispitu/ispitu za proveru sklonosti i sposobnosti.
Fakulteti i više škole utvrđuju jedinstvenu rang-listu kandidata na osnovu ukupnog broja bodova. Mesto na rang-listi određuje da li kandidat može biti upisan na prvu godinu studija. 
Na fakultetima i višim školama čiji je osnivač Republika, kandidat se može upisati kao student koji se finansira iz budžeta, ili kao samofinansirajući, što se određuje mestom na rang-listi.
Upis studenata vrši se u dva upisna roka – junskom i septembarskom.
Državljani Srbije koji su srednju školu završili u inostranstvu, a nemaju nostrifikovana dokumenta potrebna za upis u prvom upisnom roku, konkurišu u drugom roku, po prethodno izvršenoj nostrifikaciji diplome stečene u inostranstvu. Kandidat, strani državljanin, prilikom prijavljivanja na konkurs, mora imati nostrifikovanu diplomu o završenoj srednjoj školi, kao i dokaz da vlada srpskim jezikom. Broj stranih državljana koji se mogu upisati u prvu godinu studija nije ograničen.

Mesta za 30.000 brucoša
Na šest državnih univerziteta u Srbiji – u Beogradu (dva), Kragujevcu, Nišu, Kosovskoj Mitrovici i Novom Pazaru, u narednoj školskoj godini moći će da se upiše nešto više od 30.000 brucoša. Odluka o upisnoj kvoti za Novosadski univerzitet biće objavljena naknadno.Prema odluci Vlade Republike Srbije, a na predlog visokoškolskih ustanova, pravo na besplatno školovanje imaće 14.880 studenata (koji se finansiraju iz republičkog budžeta), dok će 15.143 brucoša samofinansirati svoje školovanje. Fakulteti su u odnosu na ranije godine samo neznatno korigovali upisne kvote i to uglavnom u kategoriji samofinansirajućih brucoša.
Najviše indeksa i ove godine biće podeljeno na 31 fakultetu Beogradskog univerziteta – gotovo 16.000, dok je najniža upisna kvota određena za Univerzitet umetnosti – 383 mesta. Prvi put, tri fakulteta Univerziteta u Novom Pazaru će upisati 370 budžetskih i 235 samofinansirajućih studenata. 
Izvršno veće Autonomne pokrajine Vojvodine će naknadno utvrditi broj studenata koji će se naredne školske godine upisati na Univerzitet u Novom Sadu. Kako su nam objasnili u rektoratu ovog univerziteta, broj brucoša još nije određen jer su na odgovor Ministarstva finansija o visini sredstava kojima raspolažu čekali više od mesec dana. Čim Izvršno veće AP Vojvodine donese odluku o upisnim kvotama, "Politika" će buduće studente obavestiti i o ovim brojkama.
Vlada Srbije je takođe utvrdila da se domaći državljani, koji su prethodno školovanje završili u inostranstvu mogu upisati do dva odsto preko broja utvrđenog ovom odlukom, kao i da se pripadnici srpske nacionalnosti iz susednih zemalja upisuju pod istim uslovima kao i državljani Srbije.
Broj brucoša koji će biti upisani na visoke škole u Srbiji biće poznat "u roku kraćem od dva meseca", kada se završi akreditacija ovih obrazovnih ustanova. 
U Ministarstvu prosvete i sporta ističu da je 80 viših škola predalo zahteve za akreditaciju i da komisija ovaj posao privodi kraju. 
"Završen je detaljan pregled obimne dokumentacije, a u toku je kontrolisanje rada viših škola na terenu. Ličnim uvidom nadležnih službi biće upoređeni podaci navedeni u elaboratima sa realnim stanjem na terenu", objašnjavaju u Ministarstvu. 
Konkurs za upis u više škole, koje će u skladu sa reformom obrazovanja biti preinačene u visoke škole, biće objavljen tek kada Ministarstvo prosvete i sporta ovim ustanovama izda dozvole za rad. 
Nadležni ističu da će upis najverovatnije i ove godine biti tokom juna. 
Broj studenata i visinu školarine u privatnim obrazovnim institucijama određuju njihove uprave pojedinačno.
-----------------------------------------------------------
Konkurs početkom maja
Konkurs za upis na fakultete u Srbiji biće objavljen početkom maja, najavili su u Ministarstvu prosvete i sporta, a do kraja aprila će biti poznate i školarine na svim fakultetima. Cene školovanja na Beogradskom univerzitetu biće utvrđene na sednici Senata koja će biti održana 25. aprila. Predstavnici fakulteta će tom prilikom predložiti cene školovanja, a konačnu odluku o ovom pitanju doneće članovi Senata.

Neće u bravare, rado idu u masere
Osmake u Srbiji već uveliko drma upisna groznica, posebno one koji nameravaju školovanje da nastave u gimnaziji ili nekoj od stručnih škola u četvorogodišnjem trajanju. Njih čekaju prijemni ispiti iz matematike i maternjeg jezika. Ovogodišnji konkurs sa uslovima upisa u srednje škole trebalo bi da izađe iz štampe u drugoj polovini meseca. I dalje su među osnovcima popularne gimnazije, škole medicinske, ekonomske i elektrotehničke struke, kao i škole koje školuju za masere, mesare, zlatare, pivare, muške i ženske frizere, manikire – pedikire, kuvare i trgovce.U izboru buduće srednje škole školarcima može pomoći razgovor sa školskim psihologom ili sa stručnjakom u Centru za profesionalnu orijentaciju pri Nacionalnoj službi za zapošljavanje, ali i Vodič za izbor zanimanja pomenute nacionalne službe. Razgovori i prelistavanje priručnika bi im pomogli da saznaju koje osobine treba da imaju i kojim veštinima da ovladaju za poziv kojim bi želeli da se u budućnosti bave. 
– Volela bih da budem fizioterapeut i da radim privatno. Tako se dobro može zaraditi – kaže Maja koja upravo ove godine završava osmi razred u jednoj od novobeogradskih osnovnih škola.
– Fizioterapeut ili maser, pa da masiram zgodne devojke – priča kroz smeh Dejan sa Banovog brda. 
– Ja bih u zubne tehničare jer tu ima posla, a padne i dobra para. Ima puno privatnih ordinacija, pa neće biti teško naći posao – smatra Dragan sa Miljakovca.
A njegova vršnjakinja sa Zvezdare Katarina lomi se između gimnazije i srednje medicinske škole.
– Gimnazija je bolja varijanta ukoliko budem želela da odem na studije, ali ako bih htela da se zaposlim posle srednje škole onda bih najviše volela da završim za medicinsku sestru. Tu je zarada brza i dobra. Mnoge medicinske sestre idu po kućama i daju injekcije ili terapije bolesnima i starima, ili povijaju bebe. A ne plaćaju porez. Za sat vremena uzme se 20 do 30 evra. Može da se posao nađe i napolju. U inostranstvu su medicinske sestre iz Srbije veoma tražene – smatra Katarina. 
Ovako mnogi osmaci u Srbiji zamišljaju svoju budućnost, zanemarujući činjenicu da privatnici traže i zapošljavaju uglavnom one sa iskustvom, koji su se već dokazali. Uostalom teško da će medicinsku sestru koja je tek diplomirala neko uzeti da mu recimo, daje, infuziju. Otvaranje brojnih privatnih ordinacija, klinika, apoteka, banaka, frizerskih i kozmetičkih radnji uticalo je na opredeljenje mladih. Zato i ne čude rezultati istraživanja koje je naručilo Ministarstvo prosvete i sporta Srbije. Analiza je pokazala da su i prošle, kao i prethodnih godina, najbolji učenici želeli da se domognu đačkih knjižica škola koje na repertoaru imaju profile iz oblasti zdravstva i ekonomije. U proseku su ta deca imala 83, pa i više bodova. 
Iz rezultata prošlogodišnjeg upisa može se videti da su i za tadašnje osmake najatraktivnija bila ogledna odeljenja farmaceutskih tehničara, bankarskih službenika, fizioterapeutskih tehničara, administratora. Zatim po popularnosti slede zubni tehničari, pedijatrijska, medicinska i stomatološka sestra. U vrhu interesovanja i lane bile su gimnazije. Posebno je bila zanimljiva Sportska gimnazija.
Sve više je i dece koja hrle u trogodišnje škole. Hoće da idu u takozvane uslužne delatnosti (maser, mesar, zlatar, pivar, frizer, manikir, pedikir, kuvar, trgovac). Raste polako i popularnost oglednih odeljenja u mašinskoj i poljoprivrednoj struci (operater mašinske obrade metala i poljoprivredni tehničar). Pokazalo se da poslodavci veoma traže mlade koji su položili završne ispite u pomenutim mašinskim i poljoprivrednim strukama. 
Mladi i dalje, bar prema pomenutom istraživanju, nerado idu u bravare, metalostrugare, tekstilce, brodovođe... Nisu popularne tekstilno-kožarske, rudarsko-metalurške i brodograđevinske struke. 
Prošlogodišnji upis u srednje škole pokazao je da su kriterijumi u mnogim osnovnim školama veoma "klimavi". Recimo, na kvalifikacionom ispitu iz matematike svaki četvrti svršeni osnovac nije opravdao ocenu koju ima. Podbacio je zapravo čak za 30 odsto u odnosu na prosečnu ocenu. 
Najslabije rezultate su na prijemnom ispitu lane pokazali đaci iz Borskog, Zaječarskog i Topličkog okruga. Najuspešnija deca su ponovo bila iz Pčinjskog, Jablaničkog, Raškog i Mačvanskog okruga. Iz rangiranja izuzeti su Pećki i Prizrenski okrug koji nisu zastupljeni reprezentativnim uzorkom škola i učenika.
Prošle godine učenici su dobro procenili svoje sposobnosti i uskladili ih sa željama. Uglavnom su dobro istipovali škole, te su im liste želja bile poprilično realne. Da podsetimo, u Srbiji se od 2002. godine sprovodi elektronska obrada upisa. Tada su prvi put kandidati raspoređivani u škole uz pomoć kompjutera, a na osnovu iskazanih želja i ukupnog broja stečenih bodova.

Vikend za neformalni kontakt Tadića i Koštunice?
Sastanak predsednika i premijera Srbije Borisa Tadića i Vojislava Koštunice na kojem bi, kako se očekuje, trebalo konačno da bude rešena dilema da li će Srbija dobiti novu vladu ili nove izbore, za ljude iz vrha, kako Demokratske stranke, tako i Demokratske stranke Srbije, i dalje je velika nepoznanica. Niko od visoko rangiranih funkcionera DS-a i DSS-a, naime, nije juče mogao da nam kaže da li će i kada do tog sastanka doći, a isti odgovori stizali su i od ljudi bliskih kabinetu srpskog predsednika, odnosno premijera. Sagovornici "Politike" nisu, međutim, isključivali mogućnost da vikend bude iskorišćen za neku vrstu neformalnog kontakta.
I dok neki od funkcionera u ovim partijama izjavu Božidara Đelića, kandidata DS-a za predsednika vlade, za "Večernje novosti", da neće biti premijer tumače kao potvrdu da je postignut dogovor da Koštunica i u narednom periodu ostane na čelu ministarskog kabineta, izvori "Politike" iz obe stranke tvrde da još postoje krupna nerešena pitanja.
Reč je uglavnom o kadrovskim rešenjima, a prema jednoj verziji međustranačka trgovina trenutno obuhvata paket u kojem su ministarstva unutrašnjih poslova, odbrane i spoljnih poslova i mesto načelnika Generalštaba Vojske Srbije.
Izvor "Politike" blizak vrhu DS-a, naime, tvrdi da je dogovoreno da resorom unutrašnjih poslova u novoj Koštuničinoj vladi rukovodi Dragan Šutanovac, potpredsednik DS-a, dok bi njegov prethodnik Dragan Jočić (DSS) preuzeo ministarstvo odbrane.
Problem je, međutim, u tome što Boris Tadić ne želi da se zajedno sa Ministarstvom odbrane odrekne i načelnika Generalštaba Zdravka Ponoša, što traže iz DSS-a. Kao kompenzaciju za Ponošev ostanak na funkciji, iz DSS-a su, kako tvrdi sagovornik "Politike", demokratama ponudile da odustanu od Vuka Jeremića, Tadićevog savetnika, kao kandidata za budućeg prvog čoveka srpske diplomatije.
Upućeni, međutim, ne veruju da je povremeno isticanje Koštuničinog savetnika Vladete Jankovića kao mogućeg ministra spoljnih poslova išta više od pritiska na Tadića da se odrekne Jeremića i za to mesto kandiduje nekog drugog.
Izvori bliski narodnjačkoj koaliciji, međutim, tvrde da se i u DSS-u suočavaju sa teškoćama, jer Jočić nije voljan da policijsku fotelju zameni vojničkom. Drugi problem je lider Nove Srbije Velimir Ilić koji se i dalje ne miri sa "cepanjem" Ministarstva za kapitalne investicije da bi bili namireni kadrovi DS-a, ali sagovornici "Politike" tvrde da će Ilić na kraju ipak da popusti.
Analitičari veruju da će preostalih mesec dana, koliko je ostalo do isteka roka za formiranje vlade, čije bi probijanje po automatizmu izazvalo raspuštanje Skupštine i raspisivanje novih izbora, partije koje su dosad bile uključene u pregovore o vladi, a to je pored DS-a i DSS-a još i G17 plus, iskoristiti da ipak postignu dogovor o konstituisanju izvršne vlasti. Razlog je, prema njihovom mišljenju, krajnje jednostavan – izbori im nikako ne odgovaraju. 
Analitičar Zoran Stojiljković, misli da je realno očekivati da će do kraja aprila Srbija ipak dobiti novu vladu koju će činiti DS, DSS i G17 plus.
On je u izjavi Tanjugu ocenio da ne može dugo potrajati "produženje stanja gotovo institucionalne anarhije sa funkcionisanjem malog broja institucija" i dodao da se i "stanje produženog važenja budžeta i nekonstituisanja Skupštine može maksimalno prolongirati do kraja maja".
– Pretpostavljam da će to biti ozbiljni razlozi da se gotovo zamrznuti pregovori nastave – zaključio je on.
Analitičar Jovo Bakić smatra da će DS, DSS i G17 plus, uz podršku manjinskih partija formirati vladu, jer, kako je rekao, veruje u "elementarnu inteligenciju i sebični interes stranaka koje treba da formiraju tu vladu".
– U Srbiji je, međutim, sve moguće, tako da ne treba isključiti ni mogućnost novih izbora – rekao je Bakić za Tanjug.
Bakić je objasnio da su stranke demokratske orijentacije, koje bi trebalo da formiraju vladu, svesne činjenice da bi na novim izborima prošle slabije nego na minulim, te je u njihovom interesu da se ti izbori ne raspišu.
Ukoliko vlada ne bude formirana do 14. maja, biće raspisani novi izbori, koji bi trebalo da se održe najkasnije do 13. jula, odnosno 60 dana posle raspisivanja izbora.Skupština bi, u tom slučaju, trebalo da bude formirana najkasnije do 12. avgusta, a nova vlada do 10. novembra, kada bi se navršilo tačno godinu dana od raspisivanja parlamentarnih izbora koji su održani 21. januara 2007. godine.

Masovno istupanje iz G17 plus u Pančevu
Pančevo – Čak 223 člana G17 plus iz Pančeva napustilo je tu stranku, tvrde nekadašnji čelni ljudi pančevačkog odbora G17 plus Aleksandar Farkaš i Milorad Ilić, članovi Opštinskog veća. Oni su, pokazujući svežanj pismenih izjava članova koji su istupili iz stranke, naveli da može da se očekuje i dalje osipanje članstva u tom gradu.
Pre tačno mesec dana Izvršni odbor G17 plus raspustio je Opštinski odbor ove stranke u Pančevu. Farkaš i Ilić, koji su napustili stranku, tvrde da je odbor u kome su bila 602 člana do sada napustilo 37 odsto članova, među kojima su i četiri od pet odbornika u opštinskom parlamentu, i 41 od 50 imenovanih u upravne i nadzorne odbore, savete i komisije. Ukratko, čak 95 odsto onih koji su bili nosioci stranačkih aktivnosti u Pančevu.
Na nedavne tvrdnje Nedeljka Eraka, imenovanog poverenika G17 plus za Pančevo, da će stranci ponovo pripasti mandati u opštinskoj skupštini, kao i da očekuje ostavke sada bivših članova na mesta u upravnim odborima, "nezavisni" kako sebe nazivaju, odgovaraju da o tome nema ni reči. Farkaš i Ilić tvrde da su stranke koje čine većinu u lokalnom parlamentu najavile da će njih dvojica ostati u Opštinskom veću, bez obzira na stav njihove bivše stranke.
Bivši čelnici G17 plus u Pančevu za sada odbijaju da komentarišu priče da će sa istomišljenicima formirati novu stranku (verovatno na lokalnom nivou). Tvrde, ipak, da su svi "odbegli" članovi G17 plus u Pančevu za sada na okupu i da će odluku o tome šta će činiti doneti zajedno.
U ime centrale stranke, međutim, potpredsednik pokrajinskog odbora Aleksandar Radonjić poriče njihove tvrdnje i kaže da je apsolutna neistina da njihovi članovi u Pančevu napuštaju stranku. On ističe da je Izvršni odbor G17 plus pre mesec dana isključio 14 članova kada je raspustio opštinski odbor, a da je ukupno otišlo dvadesetak članova. Od tada je pančevačkom odboru pristupilo 50 novih članova.
On podseća da je prilikom raspuštanja odbora osnovano povereništvo čiji je zadatak da što pre sazove vanrednu skupštinu i izabere novi sastav i predsednika opštinskog odbora. Kako, po statutu stranke, od raspuštanja do osnivanja novog odbora može da prođe najviše dva meseca, očekuje se da će vrlo brzo biti formiran, a o tome će Izvršni odbor stranke odlučiti na prvoj narednoj sednici.– Dosadašnji pančevački odbor, podsetiću, raspustili smo jer je njegovo rukovodstvo odbilo da učestvuje u radu u predizbornoj kampanji, o čemu je i dopisom zvanično obavestilo pokrajinski odbor. Kada su, pak, primetili da će G17 plus preći cenzus i ući u parlament, promenili su odluku. To predstavlja grubo kršenje discipline naše stranke i samovolju pojedinaca koji su tipični foteljaši. Izvršni odbor je i raspustio pančevačku centralu, jer ljudi koji su u stranci isključivo iz ličnih interesa nisu potrebni G17 plus. Ovom odlukom biće, zapravo, samo pojačana naša stranka u Pančevu – kaže Radonjić.

Misija SB UN u Beogradu 25. aprila
Misija Saveta bezbednosti Ujedinjenih nacija doputovaće u Beograd 25. aprila, posle čega će predstavnici svih 15 država članica najuticajnijeg tela svetske organizacije otputovati u Prištinu, saznao je Tanjug u diplomatskim izvorima u Ujedinjenim nacijama. Misiju će, potvrdio je isti izvor, predvoditi belgijski ambasador pri svetskoj organizaciji Johan Verbeke. Upućivanje misije Saveta bezbednosti u Beograd i Prištinu sledi posle ruskog predloga da se države članice tog tela na licu mesta uvere u stanje na Kosovu i Metohiji, ali i u Srbiji, pošto je bivši finski predsednik Marti Ahtisari predstavio plan o rešavanju statusa te pokrajine.
A predsednik Vlade Srbije Vojislav Koštunica ocenio je juče veoma značajnim najavljeni dolazak misije Saveta bezbednosti UN u Srbiju kao prvi i važan korak u otpočinjanju novog pregovaračkog procesa o Kosovu i Metohiji. "Veoma je značajna najava da će Savet bezbednosti formirati svoju misiju koja bi došla u Srbiju da se na licu mesta uveri u stvarno stanje ispunjenosti standarda na Kosovu i Metohiji", izjavio je Koštunica. "Upućivanje misije Saveta bezbednosti predstavljalo bi prvi i važan korak u otpočinjanju novog pregovaračkog procesa u koji bi se vremenom uključio i novi međunarodni posrednik", smatra srpski premijer.
On je ukazao da je "pravni osnov za formiranje misije Saveta bezbednosti svakako Rezolucija 1244, što sve zajedno upućuje da će se novi i pravi pregovori ovog puta voditi u okviru postojeće Rezolucije SB". Vlasti u Beogradu svakodnevno i intenzivno se pripremaju za dolazak misije SB i u ovim pripremama veoma tesno sarađujemo sa Rusijom, koja je i pokrenula inicijativu da se formira i uputi misija SB u Srbiju, naveo je Koštunica. Posle sednice Saveta bezbednosti, koja je održana 3. aprila, postepeno se stvaraju povoljni uslovi za nastavak pregovora i pronalaženje pravog stepena autonomije za južnu srpsku pokrajinu, zaključio je predsednik srpske vlade.

Kasa: Nećemo u Mađarsku
Subotica – Predstavnici mađarske manjine u Srbiji juče su na skupu održanom u Subotici u organizaciji Saveza vojvođanskih Mađara, kojem su prisustvovali i lideri drugih mađarskih partija u Vojvodini, izneli niz kritika na račun odnosa Mađarske prema sunarodnicima koji žive u severnoj srpskoj pokrajini.
Organizatori su očigledno procenili da će uvođenje šengenske vize za ulazak u Mađarsku od 1. januara sledeće godine, što je bio i povod za ovaj svojevrsni svemađarski kongres, najviše pogoditi vojvođanske Mađare, za koje ta viza ne znači samo slobodno putovanje po evropskim zemljama potpisnicama ovog sporazuma, već pre svega kontakt sa zemljom maticom.
Lider SVM-a Jožef Kasa sa žaljenjem je konstatovao da je za proteklih 20 godina nacionalistička euforija u Srbiji, državu koja je mogla biti prva članica Evropske unije pretvorila u zemlju koja će joj se poslednja priključiti, a nije poštedeo ni Budimpeštu.
– Ni na severu nas ne čekaju raširenih ruku, spremni su da nam pomognu samo ako napustimo svoja vekovna ognjišta i preselimo se u Mađarsku. A mi to nećemo –rekao je Kasa. 
Odbijanje mađarskih vlasti da vojvođanskim Mađarima daju dvojno državljanstvo, a taj stav potvrdio je i referendum održan u Mađarskoj 5. decembra 2005. godine, očigledno je jedna od najbolnijih tema u odnosima između matice i njene vojvođanske dijaspore.
Andraš Agošton, predsednik Demokratske partije vojvođanskih Mađara, rekao je da njima ne trebaju milioni forinti pomoći već dvojno državljanstvo, dok je Šandor Pal, lider Demokratske zajednice vojvođanskih Mađara, bio najoštriji u osudi Budimpešte zamerajući što je uopšte mađarska vlast raspisivala referendum na temu dvojnog državljanstva, smatrajući da je to pitanje trebalo da uredi vlada.
I dok su lideri mađarskih partija u Vojvodini, kao i predstavnici crkava sa mnogo emocija raspravljali o ovom pitanju, dr Marta Feksi-Horvat, državni sekretar Ministarstva spoljnih poslova Mađarske, iznela je konkretne podatke o proceduri uvođenja šengenske vize naglašavajući da je to neminovnost kojoj se svi moraju prilagoditi. Ona je istakla ulogu Mađarske koja je unutar EU uspela da cenu vize sa 60 smanji na 35 evra i podsetila da se prva viza izdaje na godinu dana, a nakon toga Mađarska nema razloga da uskrati vizu na pet godina.
Viza je besplatna za penzionere, srednjoškolske grupe, ljude uključene u naučne projekte ili humanitarni rad i za zdravstvene organizacije. Međutim, cena vize je manja stavka u odnosu na obavezno osiguranje, koje se plaća, i sugerisala je agencijama i biroima koji će izdavati vize da preuzmu na sebe i izdavanje osiguranja kako bi se smanjio broj posrednika.
Marta Feksi-Horvat je rekla da postoji inicijativa Mađarske da u dužini od 50 kilometara od granice između Srbije i njenog severnog suseda važi malogranični pasoš. Sada je, kako je rekla, na Beogradu da inicira povratak ove isprave, koja je ukinuta tokom prošle decenije, a moći će da je dobiju svi koji najmanje pet godina imaju boravak u ovoj pograničnoj zoni. Agošton i Pal bili su protiv ograničenja od 50 kilometara, jer bi to podelilo mađarski korpus u Vojvodini.
Inače, Mađarska je za vojvođanske Mađare pre više od pet godina uvela takozvanu mađarsku legitimaciju kojom ostvaruju određene beneficije na teritoriji severnog suseda, a za ulazak u Mađarsku viza je potrebna od 2003. godine, besplatna je i važi samo za mađarsku teritoriju, a konzulati i ambasade imaju obavezu da je izdaju u roku od 24 časa, ali u praksi ona se dobija za svega nekoliko sati.Međutim, od 1. januara 2008. godine, te povlastice nestaju, pa će i vojvođanski Mađari morati da prolaze kroz proceduru za dobijanje šengenske vize da bi posetili maticu.

Misterija o bolnici u Kačulicama pred razjašnjenjem
Brojna novinarska pitanja o kardiovaskularnoj klinici, koju u Kačulicama grade ministar Velimir Ilić, njegov brat Vojislav i još nekoliko nepoznatih investitora, koja su proteklih nedelja u Čačku svi izbegavali, konačno bi mogla da dobiju odgovor, jer se za taj slučaj zainteresovao i Republički odbor za sprečavanje sukoba interesa. Kako u izjavi za "Politiku" kaže Milovan Dedijer, predsednik Odbora, oni su odeljenju za urbanizam i građevinske poslove opštine Čačak poslali dopis u kome traže da im se hitno dostave podaci o tome ko je investitor započetog objekta, da li je pre početka radova investitoru izdata potrebna dokumentacija za izgradnju, kao i da li je nadležna inspekcijska služba po službenoj dužnosti preduzimala određene mere.
– Mi računamo da će odgovor stići za najdalje desetak dana. U dopisu smo se pozvali na član 18. Zakona o sprečavanju sukoba interesa u kome je navedeno da su svi nadležni organi dužni da Republičkom odboru na njegov zahtev odmah dostave neophodne podatke i obaveštenja. Napomenuli smo da su nam podaci potrebni radi ocene da li su se stekli uslovi za eventualno pokretanje postupka protiv ministra Ilića zbog kršenja Zakona o sprečavanju sukoba interesa – ističe Dedijer.
Ministar Ilić, kako kaže, u javnim istupima nije osporavao tačnost informacije da je na zemljištu, čiji je suvlasnik s bratom Vojislavom započeta izgradnja privatne bolnice. O ostalom se nije izjašnjavao, nije ni potvrdio ni demantovao da li se radi bez građevinske dozvole i ko je investitor. 
I odbornička grupa Demokratske stranke u Skupštini opštine Čačak zahteva da se narodnim predstavnicima i javnosti pruže detaljni podaci o gradnji bolnice u Kačulicama.
– Zatražićemo odgovor na tri pitanja: da li je i kada izdat akt o uslovima za gradnju tog objekta, da li je i kada izdat akt o promeni poljoprivrednog u građevinsko zemljište, i šta je Opštinska uprava za inspekcijske poslove učinila u ovom slučaju pošto je reč o očigledno nelegalnoj gradnji – rekao je Milan Kandić, predsednik političkog saveta Opštinskog ogranka DS u Čačku.
On je juče, na konferenciji za novinare, saopštio da će odbornici DS-a na sednici Skupštine opštine, zakazanoj za sledeći četvrtak, 19. aprila, predložiti da informacija o bolnici u Kačulicama bude uvršćena u dnevni red kao posebna tačka, sa zahtevom da odgovori uslede na istom zasedanju.
– Naša stranka nije protiv gradnje bolnice, već zahteva da svi građani budu jednaki pred zakonom u postupku gradnje. A funkcioneri da prednjače i budu spremni da pruže odgovore i na dodatna pitanja – kazao je Kandić.
Predsednik političkog saveta OO DS-a podsetio je da su građanima potrebna silna dokumenta za podizanje i manje važnih objekata.
– Za postavljanje običnog živinarnika na seoskom području, investitor je primoran da pribavlja mnoga dokumenta, počev od analize uticaja na životnu sredinu, pa redom – rekao je Kandić.
On dodaje da je sa interesovanjem pročitao tekst o klinici u Kačulicama u jučerašnjem broju "Politike", navodeći jedan deo iz te rubrike:
– Načelnik Opštinske uprave za inspekcijske poslove Josip Šelović tvrdi u tom tekstu da je od kolega iz urbanizma čuo da ministar Ilić ima dozvolu za gradnju bolnice te da on, Šelović, veruje kolegama. Ali, u drugim novinama ministar Ilić objašnjava da dozvola za ovakav objekat nije ni potrebna i opisuje da su Kačulice udaljene 18 kilometara od grada, kao da u zakonu postoji neka granica od 18 kilometara. Upravo zbog takvih protivrečnosti zahtevaćemo da se na sednici najvišeg predstavničkog tela u opštini javnosti precizno kaže postoji li dozvola.
Šelović je prekjuče, komentarišući zašto inspektori još nisu izašli na teren da provere da li investitor i izvođač imaju sve neophodne papire, izjavio za "Politiku" da im je praksa da svakodnevno obilaze samo gradilišta na gradskom području koje je pokriveno generalnim urbanističkim planom, a da u seoska područja idu sam o po prijavi. Međutim, do sada, braću Velimira i Vojislava Ilića niko još nije prijavio da rade nešto nezakonito.
"Obično prijava stiže od komšija gde se radovi izvode, od odbornika sa tog područja ili od člana Saveta mesne zajednice. U ovom slučaju niko se nije oglasio, ali u svakom slučaju planiramo ovih dana da tamo odemo. Mi bismo sigurno odmah otišli da znamo da nemaju dozvole, bez obzira na sve, ali pošto imaju papire nema razloga da žurimo", rekao je Šelović.Konsultant za izgradnju objekata, nekadašnji direktor Fonda za gradsko građevinsko zemljište u Beogradu Siniša Nikolić, međutim, tvrdi da inspektorima nije neophodna zvanična prijava te da oni mogu da izađu na teren i nakon novinskog teksta ili komšijskog trača. Način na koji će doći do informacije da se gradi bespravno nije važan, kako kaže, jer je u pitanju društveni interes.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Berezovski: Silom ću srušiti Putina
London – Ruski milijarder Boris Berezovski izjavio je juče za londonski "Gardijan" da planira revoluciju u Rusiji kako bi srušio s vlasti predsednika Vladimira Putina. "Moramo da upotrebimo silu kako bismo promenili ovaj režim. Promena ovog režima nije moguća demokratskim sredstvima. Ne može biti promene bez sile, pritiska", rekao je listu Berezovski, koji se nalazi u egzilu u Britaniji. 
Na pitanje da li podstiče revoluciju, on je rekao: "Potpuno ste u pravu." 
Berezovski, oštar kritičar ruskog predsednika Putina, rekao je da ima kontakte sa članovima ruske političke elite. 
Kako je kazao, ti ljudi, koje nije želeo da imenuje da ne bi ugrozio njihove živote, dele njegov stav da Putin razgrađuje demokratske reforme, centralizuje moć i krši ustav Rusije. "Nemoguća je promena režima demokratskim izborima. Ako se jedan deo političke elite ne slaže s drugim delom političke elite – to je jedini način da se promeni režim u Rusiji. Ja pokušavam da to pokrenem", kazao je Berezovski. 
Ruski biznismen naveo je da nudi "iskustvo i ideologiju" svojim kontaktima i dodao: "Sada preduzimam i neke praktične korake i oni su uglavnom finansijski." 
Portparol Kremlja Dmitrij Pješkov osudio je izjave Berezovskog, ocenivši da one predstavljaju krivični prekršaj, i izrazio nadu da će se postaviti pitanje izbegličkog statusa Berezovskog u Londonu, navodi "Gardijan". "U skladu s našim zakonima, njegove izjave tretiraju se kao krivično delo. To će usloviti neka pitanja britanskih vlasti gospodinu Berezovskom", rekao je Pješkov. 
Portparol Kremlja kazao je da Moskva želi da "veruje da zvanični London nikada neće dati azil nekome ko želi da upotrebi silu kako bi promenio režim u Rusiji". 
Prošlog meseca Berezovski se sastao s ruskim istražiteljima u Londonu u vezi sa istragom o ubistvu bivšeg ruskog obaveštajca Aleksandra Litvinjenka, koji je otrovan i preminuo u Londonu u novembru 2006. godine. 
Berezovski je pokrenuo i fondaciju vrednu pola miliona dolara u spomen Litvinjenka.

Nasilje i u oazi bezbednosti
Od našeg stalnog dopisnikaVašington, 13. aprila – Nigde na mojim putevima širom sveta nisam videla mesto s tako jakim obezbeđenjem kao što je Zelena zona u Bagdadu – tvrdi reporterka američke televizije Ej-Bi-Si, ilustrujući to i podatkom da ni njoj tamo pre dve nedelje nije bilo dozvoljeno da priviri jer nije imala odgovarajuću propusnicu. To utvrđenje za diplomate i birokratiju delovalo je, dodaje, kao oaza izdvojena iz haosa iračke prestonice, kao sigurna oaza u koju je nemogućno prodreti, ali je jučerašnja eksplozija u zgradi parlamenta pokazala da je "nemogućno postalo mogućno"… 
Svedočenje ove reporterke, koja kaže da je dosad 13 puta bila na zadacima u Iraku, posredno ilustruje i opštu atmosferu u Vašingtonu povodom najnovijeg atentata u Bagdadu. Procenjuje se, zasad, nezvanično da je tom diverzijom u najbolje čuvanoj zoni – ozbiljno osporen efekat već dva meseca duge operacije Amerikanaca i iračkih trupa za suzbijanje gerile i "uspostavljanje reda" u višemilionskom gradu. Jer, uprkos činjenici da je na njegovim ulicama ukupno oko 100.000 vojnika – pobunjenici su uspeli da izvedu akciju usred "tvrđave" u kojoj se nalaze i iračka nadleštva i ambasada SAD. "Bezbednosni plan je mrtav", kaže sunitski poslanik Saleh al Mutlak a njegov šiitski kolega Rida Džavad Taki ističe da "više ne postoji nijedno mesto u kome bi se čovek osećao sigurnim" – prenosi s lica mesta izveštač "Vašington posta". Nespokojstvo se iz Bagdada širi do Vašingtona. Džordž Buš je oštro osudio jučerašnji napad na irački parlament, ocenjujući da su na poslanike udarili "isti oni koji bi da dođu ovamo i ubijaju nedužne Amerikance", a njegova administracija je, kako piše "Vašington tajms", upozorila američki personal u Bagdadu da "treba da očekuju još napada, nalik jučerašnjem atentatu, na Zelenu zonu". 
Prema izveštajima koji dovde dopiru, odgovornost za diverziju u parlamentu je preuzeo ogranak Al kaide pod nazivom "Islamska država Irak" koja svog izvršioca naziva "vitezom islama koji je prodro do srca Zelene zone… privremenog sedišta miševa neverničke vlasti"… Irački zvaničnici pretpostavljaju, pak, da je bombu uneo telohranitelj jednog sunitskog poslanika, čije se ime ne navodi.
Mislim da je neophodno da revidiramo naše kontrolne metode i procedure – reči su portparola operacije za uspostavljanje bezbednosti u Bagdadu, generala Kasima al Mosavija, koje prenosi "Post". U Zelenoj zoni rade hiljade političara, američkih službenika i radnika raznih uslužnih delatnosti – opisuje list i navodi da svi poseduju različite identifikacione bedževe koji nekima dozvoljavaju da uđu bez pretresa i provere. Spoljnu kontrolu vrše stražari koje je angažovala armija SAD a irački parlament ima svoje sopstveno obezbeđenje – precizira američki vojni portparol major Šon Straud.
Ovdašnji analitičari kažu, pri tom, da nisu iznenađeni što je došlo do eksplozije u iračkom parlamentu već da se samo čude što takvih diverzija nije bilo i ranije. Vojni ekspert Entoni Kordsman čak tvrdi da i kad bi tekućim povećavanjem broja vojnika Amerika uspela da uspostavi izvestan stepen stabilnosti i jedinstva iračkih političkih snaga, to ne bi promenilo uverenje većine Iračana, kao ni ljudi u drugim krajevima Bliskog istoka kao ni Evropljana da "SAD gube taj rat". Ovaj stručnjak, raniji savetnik republikanskog senatora Džona Mekejna, koji još veruje u američku pobedu, procenjuje da je pred "neuspešnim rukovodstvom" Vašingtona – ratni neuspeh, prvi posle Vijetnamskog rata". 
Niz anketa je u međuvremenu pokazao da većina Iračana smatra da Amerikanci treba da se vrate kući i ostave ih da sami reše svoje probleme. U međuvremenu, sve više civila gine u obračunima domaćih zavađenih frakcija čiji sukobi, po ovdašnjim registrima, prevazilaze klasične karakteristike građanskog rata.Košmarizacija na dalekom frontu pojačaće, smatraju posmatrači, i dramatizacije na američkoj političkoj sceni, sve dublje podeljenoj oko ratne strategije. Republikanska izvršna vlast nailazi, naime, na sve snažniji otpor demokratske zakonodavne vlasti koja traži da se američke trupe povuku sledeće godine dok Bela kuća šalje pojačanja i protivi se svakom oročavanju vojnog angažmana u Iraku. Razdori se osećaju i u već početoj predizbornoj kampanji za predsednika SAD, što je okolnost koja nagoveštava i produžetak zapleta, kako na ovdašnjem političkom tako i na iračkom oružanom frontu.

Uzdrman šef Svetske banke
Od našeg stalnog dopisnikaVašington, 13. aprila – "Ua! Ostavka! Ostavka!" – pokliči su kojima je skup od oko 200 zaposlenih u Svetskoj banci dočekao njenog predsednika Pola Volfovica, kad je od njih pokušao da zatraži razumevanje za svoju grešku koju je prethodno javno priznao i izvinio se zbog nje. Razumevanje je nastojao da zadobije i ispovešću kako je s pravog puta skrenuo "dok je, ophrvan ličnim nedoumicama, brodio po nepoznatim vodama"…
Pored Udruženja zaposlenih, koje zastupa oko 7.000 službenika Svetske banke u Vašingtonu, ostavku Volfovica (63) zatražili su ili nagovestili i pojedini moćni mediji. Najoštriji u takvim zahtevima pokazao se "Fajnenšel tajms" tvrdeći u jučerašnjem uvodniku da je Volfovic prekršio pravila banke i ispoljio favorizovanje koje se graniči s nepotizmom", pa da je u interesu te međunarodne institucije "koja je sebe proglasila za primer najbolje prakse korporativnog upravljanja" da se oslobodi takvog šefa.       
Do dramatizacije dolazi u trenutku kad se Svetska banka, kao i Međunarodni monetarni fond, sprema da ugosti učesnike redovnog godišnjeg ministarskog sastanka. Hroničari strepe da bi uzdrmavanje Volfovica moglo da u drugi plan, bar publiciteta, potisne rad skupa koji treba da bude posvećen i borbi protiv korupcije i siromaštva.
Sudbina predsednika Svetske banke je u rukama bančinog Izvršnog odbora, kažu poznavaoci, a i sam Volfovic koji je izjavio da će prihvatiti "svaki propisani lek". Odluka zavisi i od najvećeg akcionara, SAD, čiji je predsednik i predložio Volfovica na ovu dužnost.
Afera, međutim, pokazuje koliko privatne stvari mogu da bitno utiču na strateška kretanja. Volfovic je na tapet ovom prilikom došao zbog prenebregavanja poslovnih normi i običaja da bi razrešio, pre svega, svoju intimnu situaciju. Po propisima banke, koji zabranjuju šefovima da rade sa osobama s kojima su u intimnim odnosima, on je morao da se odrekne saradnje svoje dugogodišnje prijateljice i bančine funkcionerke – Šaha Rize (rođene u arapskoj porodici u Libiji).
Transferisao ju je, stoga, u Stejt department, i izdejstvovao joj je vanredno visoku povišicu, na teret budžeta Svetske banke. Plata joj je, kažu, skočila sa 132.660 na 193.590 dolara godišnje, čime je za 10.000 dolara nadmašila službena primanja šefovice američke diplomatije Kondolize Rajs. Prva pretpostavljena Rizinoj je tada, u leto 2005. godine, bila Liz Čejni, kćerka potpredsednika SAD s kojim je Volfovic dugo bio u prvom strateškom timu Vašingtona. 
Volfovic je dugo poricao da je uticao na takav finansijski ishod, ali je Udruženje zaposlenih koje predvodi Alison Kejv, kako se navodi, došlo je do dokumenta u kome se vidi njegovo neposredno učešće, pa je on juče priznao "grešku". Nezadovoljstvo službenika osetilo se još prilikom njegovog stupanja na dužnost, u januaru 2005, jer je došao s položaja zamenika šefa Pentagona, s famom "jednog od kreatora rata protiv Iraka". Potom mu je zamereno i dovođenje osionih, njemu bliskih kadrova, pa suspendovanje s posla nekolicine funkcionera banke, bez konsultacije sa Izvršnim odborom i zemljama iz kojih su došli, kao i zavođenje "mera kojima je prema zaposlenima izražavana sumnja da su korumpirani"…
U novonastalom potresu, Bela kuća je izrazila poverenje Volfovicu, dok je podsekretar u Ministarstvu finansija Timoti Adams, prema "Vašington postu", preporučio da se sačeka rezultat ispitivanja celog slučaja. Volfovic je donekle i žrtva sopstvene objave da će "u banci započeti novu eru poverenja", konstatuje "Njujork tajms", da bi se sada ispostavilo da je poverenje unutar nje poljuljano njegovim "favorizovanjem" Rizine i drugih bliskih mu saradnika.Nije, međutim, izvesno kako će se situacija raspetljati, dodaje njujorški dnevnik. Mogućno je, kaže uz pozivanje na "insajdere", da Volfovic prođe samo sa ukorom i da zadrži funkciju, sa smanjenim nadležnostima…

Tadić: Sve protiv nezavisnosti
London – Predsednik Srbije Boris Tadić izjavio je da zvanični Beograd čini "sve što je u njegovoj moći" kako bi bila izbegnuta nezavisnost Kosova i Metohije. "No ukoliko bude postalo nezavisno učinićemo sve u smislu diplomatskih, političkih i pravnih napora da Kosovo vratimo Srbiji", rekao je Tadić za Bi-Bi-Si.
U opširnom intervjuu za britansku medijsku kuću, predsednik Srbije ocenio je da plan međunarodnog izaslanika Martija Ahtisarija "nije realističan niti održiv". "U Beču nismo imali prave pregovore o budućem statusu pokrajine. Prvi okvir koji je definisala Kontakt grupa, u početku, nije bio dovoljno fleksibilan za prave pregovore. Iz tog razloga imamo predlog Martija Ahtisarija, koji nije održiv. Iz tog razloga nadam se da ćemo sada imati stvarne i direktne pregovore između Albanaca i Srba", dodao je predsednik Tadić.
Na pitanje da li veruje da postoji bilo kakav vremenski rok u kojem se mora postići sporazum o konačnom statusu Kosova, Tadić je odgovorio da "ne misli da je korisno za ikoga od nas da imamo veštačke vremenske rokove". "Srbija neće pokušati da odloži pregovore. Ne radi se o odlaganju pregovora, nego o pronalaženju realističnog i održivog rešenja za Kosovo i Metohiju. Samo jedno održivo rešenje biće korisno za sve nas, za Srbe, za Albance i za Evropsku uniju", rekao je Tadić.
Upitan o očekivanjima srpske vlade od Rusije i eventualnom vetu zvanične Moskve u Savetu bezbednosti UN na nezavisnost Kosmeta, Tadić je naveo da on "ne razgovara više sa ruskim funkcionerima o vetu". "Ja veoma cenim poziciju Rusije o Kosovu o Metohiji u ovom trenutku, ali mi veoma dobro znamo da Rusi brinu o svojim sopstvenim interesima. Interesi Srbije danas nisu njihov prioritet", dodao je Tadić.
Tadić je rekao kako nije uveren da postoji opasnost da se Srbija sa približavanjem Rusiji možda udaljava od Evropske unije. "Srbija mora da ima dobre odnose sa EU i to je naš konačan dom. Nadam se da ćemo za nekoliko godina postati država članica. U isto vreme imamo strateške interese sa SAD i Rusijom", istakao je srpski predsednik.
--------------------------------------------------------------------------
MUP i Mladić
Tadić je naveo da je u slučaju Mladića Ministarstvo unutrašnjih poslova Srbije "suočeno sa stvarnim teškoćama". "Nadam se da ćemo posle formiranja vlade povećati naše aktivnosti u tom pravcu i siguran sam da ćemo završiti ovaj proces što je pre moguće", kazao je predsednik Srbije. 
Tadić je istakao da je izuzetno važno da Srbija dobije novu vladu, "ne samo zbog pronalaženja Ratka Mladića i završetka saradnje sa Hagom, nego takođe zbog nastavka procesa pregovora sa EU o Sporazumu o stabilizaciji i pridruživanju, kao i sprovođenja reformi u našoj zemlji, što je izuzetno važno za životni standard naših građana".
"Kao predsedniku, prioritet mi je da uvedem Srbiju u EU što je pre moguće, što je, realno razmišljajući, moguće posle 2012. godine, a to je moj glavni cilj, zaključio je Boris Tadić.

Austrija: Sever Kosmeta kao Južni Tirol
Austrijski kancelar Alfred Guzenbauer izjavio je da se sa Srbijom radi na sporazumu kojim bi Kosovo i Metohija dobilo status koji bi bio prihvatljiv Beogradu. "Radimo sa predsednikom Srbije Borisom Tadićem i njegovim ljudima kako bismo pronašli način da primenimo suštinu Ahtisarijevog plana", rekao je Guzenbauer u intervjuu agenciji Rojters, ali je tako preneta izjava demantovana i iz kabineta austrijskog kancelara i iz kabineta predsednika Srbije.
Portparol austrijskog kancelara Štefan Petler demantovao je da je kancelar Guzenbauer izjavio Rojtersu da zajedno sa predsednikom Srbije radi na sporazumu kojim bi Kosovo i Metohija dobilo nezavisnost na način kakav je prihvatljiv Beogradu. "Ta izjava nije tačno preneta", naglasio je Petler. "Ono što je kancelar rekao jeste da ne može biti strategije uperene protiv Srbije, kao i da se mora naći rešenje (prihvatljivo) za obe strane – Srbiju i Kosovo", rekao je on. Prema Petlerovim rečima, radi se o nesporazumu, a kancelar nije pomenuo reč "nezavisnost". 
Austrijski kancelar je ocenio da Zapad mora da shvati da srpski lideri u ovom trenutku ne mogu da prihvate nezavisnost koju je predložio specijalni izaslanik UN za Kosovo Marti Ahtisari i da je potrebna formula koja neće poniziti Beograd. Jedan od problema u sprovođenju Ahtisarijevog plana jeste šta uraditi sa severnim delom Kosova gde su pretežno nastanjeni Srbi, navela je britanska agencija. Napominjući da je Austrija izgradila ugled poštenog posrednika u regionu, Guzenbauer je izjavio da bi izlaz mogao da predstavlja model poluautonomne provincije Alto Adiđe na severu Italije, koju u Austriji zovu Južnim Tirolom.
Italija i Austrija su se složile 1972. godine da ta provincija dobije specijalna zakonodavna i administrativna ovlašćenja bez mešanja Rima, što je element koji nedostaje u Ahtisarijevom planu za Kosovo.
"Možda bi severni delovi Kosova mogli da se razvijaju na sličan način kao što se razvijao Južni Tirol u Italiji", rekao je Guzenbauer, dodajući da postoji "više modela".

Nemačkoj vladi uručen protest zbog Cobela
Srpski ambasador u Berlinu Ognjen Pribićević uručio je vladi Nemačke najoštriji protest Vlade Srbije zbog izjava ambasadora Andreasa Cobela. Prethodno je Vlada Srbije ocenila da je Cobel "na više načina pokrenuo pitanje teritorijalnog integriteta i suvereniteta Srbije i pitanje nepromenljivosti njenih međunarodno priznatih granica, uprkos ukazanom gostoprimstvu Srbije". Na sednici Vlade Srbije u četvrtak konstatovano je da je "u svim dosadašnjim kontaktima na visokom državnom nivou između Srbije i Nemačke bila iskazana i potvrđena međusobno dobra volja da dve zemlje razvijaju dobre odnose". "Nadamo se da ćemo u najkraćem roku dobiti jasno razjašnjenje vlade Nemačke o iznetim stavovima ambasadora Cobela", navedeno je u saopštenju. Nemački ambasador izjavio je u sredu da bi problem Kosova trebalo rešiti što pre "u smislu nadzirane nezavisnosti", a da bi, u suprotnom, mogli da budu otvoreni problemi u Vojvodini i Sandžaku. On je ocenio i da bi "insistiranje" na Kosovu kao delu Srbije, s obzirom na to da je ono "u sastavu Srbije od 1912", moglo, na primer, navesti Mađarsku da otvori pitanje Vojvodine, "koja je u Srbiji od 1918. godine". Cobel se zatim izvinio zbog svojih izjava, ali se ovaj diplomatski skandal gotovo izvesno neće završiti samo na tom izvinjenju. 
U Odboru za međunarodne odnose Bundestaga rečeno je da se očekuje poziv ambasadoru Cobelu da dođe u Berlin i objasni svoje izjave. Zamenik predsednika tog odbora nemačkog parlamenta Gert Vajskirhen ocenio je za B92 da je Cobel dao neodgovornu izjavu koja ne odražava stavove vlade i javnosti u Nemačkoj. Vajskirhen, koji je član Socijaldemokratske partije, navodi da je reakcija Beograda bila dobra i odmerena, ali da je sada na potezu nemačko ministarstvo spoljnih poslova koje ambasadoru Cobelu treba da pokaže da je odgovoran zbog neodgovorne izjave. "Jasno je da šta god ambasador kaže u svom zvaničnom govoru ili tokom ličnih izjava, time iznosi poziciju nemačke vlade. Međutim, u ovom slučaju, nemačka vlada nije odgovorna za ovu suludu izjavu koju je dao ambasador Cobel. On je taj koji treba da uveri javnost da je takva vrsta nesporazuma jedinstvena i da se neće ponoviti i mora da se izvini javno i srpskoj i nemačkoj javnosti zbog svoje neodgovornosti", navodi Vajskirhen. Stručnjak za Balkan iz minhenskog Centra za primenjena politička istraživanja Martin Bruzis procenjuje da u izjavama koje se pripisuju nemačkom ambasadoru nikako ne treba tražiti nekakve probne balone ili prikrivena upozorenja Srbiji po pitanju Kosova. "Mislim da je reč o glupoj pogrešci koja očito pokazuje stepen neznanja i neinformisanosti jednog tako visokog nemačkog diplomate i meni je, lično, zaista žao zbog tih izjava. Apsolutno nije jasno, ni na osnovu logike samih argumenata, niti načina rasuđivanja šta je imao na umu kada je rekao to što je rekao. Ja ne vidim da, kako je on to predočio, postoji bilo kakva veza između Vojvodine i Sandžaka, sa jedne, i Kosova sa druge strane. Reč je o problemima potpuno različite prirode koji ni na koji način nisu povezani", rekao je Bruzis za Bi-Bi-Si.
On je "prilično siguran" da će nemačko ministarstvo Cobela, "iza scene, oštro ukoriti". "Verovatno će ubuduće voditi računa i o tome da izjave koje daje budu interpretirane na pravi način. Nisam uveren ni da bi, u ovom slučaju, Cobelovo povlačenje iz Beograda predstavljalo najbolje rešenje. Time bi se samo na njegovo mesto doveo neko kome bi, u prvom trenutku, nedostajalo neophodno iskustvo. Istovremeno mi se čini da ne treba preuveličavati ceo ovaj slučaj. Mislim da Nemačka, kao trenutno predsedavajući Evropske unije, tokom kosovskog procesa nije načinila bilo kakvu krupniju grešku pa stoga nema ni mesta eventualnom revidiranju dosadašnje politike", tvrdi Bruzis.
Bi-Bi-Si konstatuje da "političari i mediji u Srbiji u poslednje vreme sve otvorenije zameraju pojedinim stranim ambasadorima, mahom onima iz Sjedinjenih Država i Britanije, da... u svojim nastupima i izjavama, posebno kada je o Kosovu reč, ali i ne samo onda, prelaze granice uobičajenog diplomatskog delovanja i ulaze u vode direktnog mešanja u unutrašnje stvari Srbije. 
Bruzis kaže da nije lako sa strane procenjivati ponašanje i uticaj pojedinih zapadnih ambasadora u Srbiji: "Moguće je, međutim, da su oni motivisani uočljivim nepodudaranjem između viđenja koje o kosovskom procesu postoji u javnosti i zvaničnoj politici unutar Srbije i izvan njenih granica. Posebno zato što u srpskoj političkoj eliti niko nije dovoljno iskren i otvoren i nema hrabrosti da javnom mnjenju u Srbiji predoči kako je manje-više jasno da je Kosovo na putu nezavisnosti. I da neko drugo rešenje, ima li se u vidu Ahtisarijev plan, uopšte nije realno."S. R.
--------------------------------------------------------------------------
I Nova Srbija za proterivanje 
Nova Srbija ne prihvata izvinjenje nemačkog ambasadora u Srbiji Andreasa Cobela i zahteva od predsednika Srbije Borisa Tadića i premijera Vojislava Koštunice da mu "odmah otkažu gostoprimstvo i pokrenu postupak za njegov opoziv". "Ne prihvatamo izvinjenje Cobela jer smatramo da su njegove izjave fašističke i da je njima uvredio srpski narod. Nedopustivo je da Cobel svojim izjavama dovodi u pitanje naše međunarodno priznate granice i narušava teritorijalni integritet i suverenitet Srbije", navodi se u saopštenju.Tanjug
--------------------------------------------------------------------------
Prećutna pretnja Srbiji?
Zapadni diplomata, koji je želeo da ostane anoniman, kaže za "Politiku" da Cobelovo povezivanje Vojvodine, Kosova i Sandžaka može da se shvati kao implicitna pretnja. Upozorenje da bi naša zemlja mogla u budućnosti da izgubi još neki deo svoje teritorije ukoliko bi se previše "jogunila" oko statusa Kosova teško se drugačije da razumeti ili objasniti. Pa čak i ako Nemačka pruži Srbiji svaku zadovoljštinu, ostaće sumnja da je Andreas Cobel slušao kako se u nemačkom Ministarstvu spoljnih poslova ozbiljno razgovara o paraleli Kosovo–Vojvodina, a zatim možda i o Sandžaku... Ozbiljne države sa najvećom strogošću i najvišim stepenom diplomatske uzbune pristupaju toj vrsti implicitne (prećutne) ili eksplicitne (očigledne) pretnje, objašnjava ovaj iskusni diplomata. 
Kako saznaje "Politika", slična ideja (da se Srbiji zapreti mogućim gubitkom teritorije) nakratko je razmatrana unutar Stejt departmenta 1997. godine. U razgovorima u američkom Ministarstvu spoljnih poslova u jednom momentu je u obzir uzeta i opcija da se Slobodanu Miloševiću kaže da bi se američka podrška suverenitetu Jugoslavije nad Kosovom i Metohijom mogla promeniti ukoliko Slobodan Milošević ne bude kooperativan (u to je vreme između Jugoslavije i SAD još trajalo postdejtonsko otopljavanje). Ta opcija je odmah odbačena kao suviše opasna. U to vreme, naime, nijedan albanski lider, pa ni Ibrahim Rugova, nije u razgovorima sa Amerikancima spominjao, odnosno tražio nezavisnost Kosova. U Stejt departmentu je preovladalo uverenje da bi takva pretnja bila neodgovorno igranje sa vatrom, te je ideja odbačena.S. R.

Majstor za političke gužve
Od našeg dopisnikaBukurešt, 13. aprila - Rumunija je ovih dana proključala. Posle svega dve i po godine vladavine i neobične izolacije u kojoj se našao, šef rumunske države Trajan Basesku, za kojeg se ovde tvrdi da je pravi velemajstor za izazivanje političkih gužvi iz kojih je redovno izlazio kao pobednik, ponovo je šokirao svoje Rumune.U očekivanju da će ga kroz koji dan parlament suspendovati sa dužnosti, i to na zahtev opozicionih socijaldemokrata, koji su zvanično pokrenuli tzv. rumunski Votergejt zbog njegovih višestrukih kršenja ustava, predsednik Basesku se odlučio na protivudar: da zapreti da će, ako do suspendovanja zaista dođe, podneti ostavku i zatražiti prevremene predsedničke izbore. Naravno, u nadi da će na njima odneti novu i ubedljivu pobedu i tako svim oponentima zapušiti usta.
Ovaj najnoviji predsednikov potez izazvao je pravi politički potres u Rumuniji, zemlji koja se, na svega tri meseca posle toliko očekivanog prijema u EU, našla u dubokom previranju i krizi.
Bitni elementi te krize su poznati. Posle "burne" ljubavi, dosadašnja vladajuća desnocentristička alijansa je "bučno" pukla. Uzrok toga je, po skoro opštem mišljenju, stalno trvenje, čak i javno, između predsednika Baseskua i njemu vernih demokrata, sa jedne strane, i premijera Taričanua i liberala, čiji je on lider, s druge strane. Tako je došlo do podele u vladi. Ona je postala nefunkcionalna. Rad joj je bio blokiran. Posle dugih premišljanja, premijer se bio odlučio da iz nje "protera" nekadašnje saveznike demokrate i da obrazuje skoro čistu liberalnu vladu, iako ona ne raspolaže svojim parlamentarnim osloncem. Toj je vladi ipak parlament izglasao poverenje. Glavnu podršku joj je dala leva socijaldemokratska opozicija.
Naravno, posle toga su usledile skoro histerične optužbe demokrata, pa i samog predsednika Baseskua, da su liberali "izdali veliku stvar" i da su se spanđali sa "ljutim neprijateljima".
U stvari, desilo se to da je u parlamentu stvorena antipredsednička većina, koju sačinjavaju stranke raznih orijentacija, pa i sami dojučerašnji Baseskuovi saveznici, liberali, koji su ostali na vlasti. Toj su većini "dojadili", kako reče lider liberalnog parlamentarnog kluba Krin Antonesku, "predsednikova igra na ustavni ofsajd" i "stalno izazivanje konflikata".
U svojoj odluci da "eventualno" da ostavku, predsednik Basesku se poziva na po njega pozitivno "savetodavno" rešenje Ustavnog suda, koji je, iako je priznao da je predsednik kršio ustav, ipak konstatovao da ta kršenja nisu toliko teška da bi mogla da izazovu njegovo suspendovanje. O tome koja su kršenja ustava velika, a koja mala povela se čitava polemika. Sud je odlučio da "političku ocenu" tih kršenja treba da donese jedino parlament. Zbog toga sada Basesku i tvrdi da će njegova suspenzija biti nepravedna, tj. doneta iz "neprincipijelnih" političkih, a ne ustavnih razloga.
Iako ustav predviđa da se posle suspendovanja organizuje svenarodni referendum, koji će potvrditi ili odbaciti odluku parlamenta, Basesku je voljan da se "narodu" obrati preko izbora. To je, po njegovom mišljenju, "jače". Ovdašnji analitičari ocenjuju da se Basesku odlučio za izbore, jer veruje da njegovi politički protivnici nisu za njih spremni. Zapravo da se oni njih boje. Međutim, ima i takvih ocena da se predsednik "preračunao", odnosno da ispušta iz vida činjenicu da je i njegov rejting opao - za celih 20 odsto u periodu od svega dva meseca. Naredni dani će pokazati čija je računica bila tačnija.
U svakom slučaju, dobar deo ovdašnjih komentatora optužuje "političku klasu" za neodgovorne igre, koje skupo koštaju celu naciju. Umesto da se njene snage koncentrišu na rešavanje krupnih problema realne integracije u EU, one se troše za prazna politikantska natezanja. "Vreme brzo protiče, a mi se, po razvoju, sve dublje nalazimo na začelju Evrope", piše bukureštanski list "Ziua".
Po svemu sudeći, Rumuniju čeka jedno zaista burno i vruće političko proleće.

Čaves opasniji od Sadama
Po nalogu predsednika, narod Venecuele će, zajedno sa oružanim snagama, od prvog maja "mirno" početi da zauzima petrolejska polja u posedu inostranih kompanija. "Nalazišta prelaze pod kontrolu Republike i kompanije ’Petroleos de Venecuela’", rekao je Čaves na vojnoj svečanosti na kojoj su uručivana odlikovanja i oficirska unapređenja. Čaves je još u februaru potpisao zakon po kome se petrolejska polja koja su do sada držale firme iz SAD, Francuske, Norveške i Velike Britanije prebacuju u nadležnost nacionalne državne kompanije. Ona bi u ovim mešovitim preduzećima, kako je zamišljeno, morala da ima "najmanje 60 odsto akcija". 
Uz poklič da "nafta pripada Venecueli", Čaves je najavio da će u procesu nacionalizacije prvog maja biti zaposednuta sva nalazišta i da će se na njima istaći venecuelanska zastava. U međuvremenu, "tranzicioni komiteti" će se potruditi da otpočne proces formiranja mešovitih preduzeća u većinskom vlasništvu državne petrolejske kompanije. 
Mere se odnose pre svega na pojas oko reke Orinoko, gde se, po nekim američkim procenama, kriju veća nalazišta nafte nego u Saudijskoj Arabiji. Tako će svetske multinacionale biti skrajnute sa najvećih naftnih nalazišta na zapadnoj hemisferi, dok će američki uvoz nafte iz obližnje Venecuele biti prepušten na milost i nemilost hirovitom Čavesu, kako se komentariše u ekspertskim krugovima u Vašingtonu. Državne kompanije su, kako procenjuju ekonomski instituti u američkoj prestonici, znatno politizovanije od privatnih koje su uvek efikasnije u poslovanju. Na stranu to što Čaves već duže vreme preti da će smanjiti ili ukinuti isporuku nafte rasipnoj imperiji...
Pojedini stručnjaci čak tvrde da Čaves može mnogo više da ugrozi energetsku sigurnost supersile nego što je to svojevremeno mogao Sadam Husein. Majkl Ekonomides, konsultant za energente u Hjustonu, upozorava da je sukob sa Čavesom veoma opasan za Ameriku. On je, inače, autor eseja u kome Čavesov populizam po Latinskoj Americi poredi sa Gadafijevim "panarabizmom", pre dve decenije. 
Do sada ideologija nije bitno uticala na ekonomsku razmenu od koje su obe zemlje imale koristi. Ali venecuelanski ministar za energetiku najavio je mogućnost prodaje venecuelanskih rafinerija u Teksasu koje prerađuju naftu sa domaćih nalazišta u vlasništvu američkih firmi. 
Multinacionale na terenu sada grozničavo svaka za sebe pregovaraju sa Čavesom i njegovim pomoćnicima. Svima je stalo da ostanu na terenu, najbogatijem rezervoaru crnog zlata na zapadnoj hemisferi, ali znaju da moraju da učine ogromne ustupke kako bi venecuelanski predsednik pred svojim narodom i celom Latinskom Amerikom održao svoj imidž i prikazao se kao pobednik. 
Venecuela, međutim, sklapa sve više ugovora sa državnim kompanijama u Kini, Iranu, Indiji i Brazilu. Izvoz venecuelanske nafte u daleku Kinu udesetostručio se od 2004. "Ako Amerika hoće, radi sigurnosti, da uvozi naftu iz što više različitih zemalja, ne treba da se čudi što i Venecuela, radi sopstvene bezbednosti, želi klijente širom sveta, kaže jedan venecuelanski stručnjak za nacionalne rezerve. 
No, mnogi ukazuju da ni Čavesu neće cvetati ruže otarasi li se multinacionala sa visokom tehnologijom. Državna kompanija "Petroleos de Venecuela" već je zapala u dugove zbog velikodušnosti Uga Čavesa koji u bescenje daje gorivo okolnim zemljama u regionu. Kini je potrebno još šest-sedam godina da do kraja razvije tehnologiju za preradu jedne vrste venecuelanske nafte. A strane kompanije spremne su na velike kompromise samo da ostanu na zlatnom terenu Venecuele.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>