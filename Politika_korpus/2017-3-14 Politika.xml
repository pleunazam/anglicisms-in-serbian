<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Kadrovi rešavaju sve
Čuvena misao tifliskog bogoslova je kratka, a govori mnogo. Od kadrova zavisi sve, propast društva i države, njihov uzlet i preporod. Osnovni razlog propadanja stoga ne treba tražiti u spoljnim već u unutrašnjim faktorima. Ako unutar sebe tražimo razloge neuspeha, onda možemo da se popravimo i da izbegnemo ponavljanje grešaka u budućnosti.
Kadrovi se biraju kadrovskom politikom, a takva politika obično sadrži moralne, intelektualne i druge kriterijume kojima se ljudi raspoređuju na odgovorne funkcije u društvu i državi.
Ubrzo posle 5. oktobra sprovedena je reforma obrazovanja. Primenjena je Bolonjska deklaracija koja je visoko školstvo svela na nivo srednje škole. Otvoreni su privatni univerziteti, a na državnim je povećana školarina. Upis na fakultet više nije bio znak prestiža intelektualnih sposobnosti već naprosto mogućnost za svakog, čak i lenjog i lošeg srednjoškolskog đaka. Obrazovni kriterijumi su se izgubili. Doktorati niču kao pečurke posle kiše. Prosvetni radnici su postali nemi posmatrači te promene, oglašavajući se samo kada su im zarade ugrožene. Tek malobrojni su ukazivali na pogubnost bolonjskog procesa.
Rezultat? Ogroman broj fakulteta koji se bave pravnim i ekonomskim naukama, toliki da bi neupućeni pomislili da je Srbija zemlja pravde i blagostanja. Doktorske studije se često upisuju zbog sujete ili nemogućnosti da se nađe posao. Većina nema nikakvu intelektualnu vrednost, što pokazuje stvarnost oko nas.
Srbiju iz ove nevolje neće spasti dualno obrazovanje. Razlog? Naprosto, zašto bi neko završavao srednju stručnu školu kad može posle završene gimnazije još lakše da upiše fakultet, a kasnije da lako stigne i do doktorata.
Sistem obrazovanja je jedan od dva ključna problema koji uzrokuju krizu u kojoj se srpska država i društvo nalaze već 17 godina.
Drugi problem je u političkom sistemu koji se u stvari sastoji iz dva podsistema: partijski i izborni. Sadašnji partijski sistem podstiče poslušništvo kao osnovno merilo napretka. Stranke pate od sindroma večnog lidera, a kada predsednik stranke izgubi partijske izbore on često biva izbačen iz stranke ili je napušta stvarajući novu stranku. Većina naših političara smatra sebe nezamenljivim na osnovu ogromnog ega koji im ne dozvoljava da se povuku iz politike.
Izborni sistem proporcionalnog predstavništva je drugi uzrok problema političkog sistema i uvećan je činjenicom da je javni mandat poslanika pretvoren u njihovo lično vlasništvo, van uticaja partije i birača. Proporcionalnost omogućava da minorne stranke uz pomoć koalicija zaobiđu izborni cenzus. Prirodni cenzus za manjinske stranke takođe ima manjkavosti, kao i propisi koji omogućavaju da se bilo kakva grupa ili pojedinac proglase pripadnicima nacionalne manjine i zloupotrebom prava uđu u parlament. Skupština Srbije je na zasedanjima poluprazna, predstavnici naroda nezainteresovani za konstruktivnu diskusiju. Skupštinska sala je puna samo u danu za glasanje, a amandmani koje predlaže opozicija po automatizmu se odbijaju. Politikom se bave oni koji od toga žive, a jedina ambicija poslanika je da postanu politička klasa koja uživa u privilegijama ne radeći ništa.
Problem postoji da bi se rešio. U obrazovanju treba pooštriti kriterijume pre svega u osnovnim školama, gde bi se teško zarađivale petice, što bi bio prvi stepen ka drugačijem izboru kadrova koji su neophodni državi i društvu. Trebalo bi povećati broj srednjih stručnih škola, a smanjiti broj gimnazija.
Srbija je premala država za ovoliki broj visokoškolskih ustanova koliko ih ima sada. Njoj je sasvim dovoljan jedan univerzitet koji bi odgovarao standardima najboljih svetskih univerziteta. Na taj univerzitet bi se ulazilo ozbiljnim prijemnim ispitom, gubio bi se status redovnog studenta posle padanja na jednom ili dva ispita. Oni koji bi se školovali o trošku države bili bi u obavezi da deset godina provedu u državnoj službi u mestima gde su potrebni državi koja ih stipendira.
Izborni sistem bi trebalo da se sastoji npr. od 100 jednomandatnih izbornih okruga, biranih u jednom krugu izbora. Time bi se postigla odgovornost poslanika pred građanima i građani bi znali koju ličnost biraju. Potrebno je uvesti zakonsku obavezu prisustva poslanika na skupštinskom zasedanju.
Što pre shvatimo da smo mi sami odgovorni za pojavu problema u društvu i da smo isto tako odgovorni za njihovo rešavanje, svima će biti bolje.
Magistar međunarodnih odnosa

Od Prizrenske lige do Tiranskog sporazuma
Koalicioni sporazum makedonskih socijalista sa albanskim strankama u Makedoniji početak je finalizacije strategije nastale savezom albanskih plemena u Prizrenu sredinom 1878. godine, poznatijem kao Prizrenska liga. Na skupu održanom u Bajrakli džamiji u Prizrenu, pod vođstvom Abdulah bega Frašerija, tražena je autonomija od Osmanske imperije koja bi teritorijalno objedinila sve Albance na Balkanu, bez obzira na to da li su na određenoj teritoriji manjinska ili većinska etnička grupa. Na tom skupu planirano je ujedinjenje četiri vilajeta: Albanski sa Epirom, Kosovski, Skopski i Skadarski, što bi danas po najnovijim mapama „prirodne Albanije” teritorijalno obuhvatilo zapadnu Makedoniju, Kosovo i Metohiju, sever Crne Gore, jug od Bara i Ulcinja do Podgorice, jug Srbije, severozapadni deo Grčke – ceo Epir do Janjine.
Paško Vasa, jedan od lidera Lige, izgovara mantru koja i dalje nadahnjuje Albance širom sveta: „Albanstvo mora da postane jedina religija Albanaca, ma gde bili”.
Albanski istoriografi tretiraju Prizrensku ligu kao početak oslobodilačke borbe od Otomanske imperije, koja je Sanstefanskim mirovnim sporazumom već izgubila deo teritorija na ovim prostorima, ali i kao odgovor na jačanje i stvaranje tek priznatih država Srbije i Crne Gore. Na inicijativu Londona, deo teritorija današnje Makedonije i Albanije dodeljen je Bugarskoj, dok je Raška oblast, kao tampon zona između Srbije i Crne Gore, poverena na upravljanje Austrougarskoj. Italijanski veleposlanik u Skadru Berio primećuje da je „postojala čudna veza između turskih vlasti i jednog pravno nelegalnog projekta”. Po njegovom mišljenju, vlada Turske plaća putne troškove albanskim delegatima u Prizrenu, snabdeva Ligu oružjem i municijom, u rukovodstvo Lige ulaze ljudi od ličnog sultanovog poverenja, što govori da je zvanična Porta pokušavala da, uz do tada veoma lojalna albanska plemena, prolongira svoj odlazak iz ovog dela Evrope. Međutim, Albanci su već u jesen iste godine pokušali da opstruišu odluke Berlinskog kongresa o predaji Plava, Gusinja i Ulcinja Crnoj Gori, što je dovelo do sukoba naoružanih pripadnika Lige s kaznenom ekspedicijom iz Carigrada koja predaje Ulcinj Crnogorcima, slama ustanak u severnoj Albaniji i sprovodi represivne mere prema vođama.

Koalicioni sporazum između makedonskih postkomunista i albanskih partija nije samo uvod u rasparčavanje Makedonije, već tempirana bomba koja preti da zapali ceo Balkan

Kada je neko od zvaničnika na Berlinskom kongresu pokušao da u dnevni red uvrsti i odluke Prizrenske lige, dobio je odgovor da su Albanci „muva na karti Evrope”, na šta je brat Abdul bega, Arben Frašeri, pripretio: „Ta muva će Evropi jednog dana zagaditi želudac!”.
Prizrenska liga je utemeljena kao velikoalbanski projekat, od koga Albanci nisu odstupili ni u vreme fašizma, komunizma, demokratije, nastojeći da kao strateški partneri svetskog narko-biznisa projekat ujedinjenja svih Albanaca na Balkanu finalizuju u interregnumu novih – globalnih preraspodela moći i uticaja.
Zvanična Amerika predstavlja kosovske Albance kao mali i miroljubivi islamski narod koji obožava SAD, što je jedna vrsta alibija za nasilje koje ova velika zemlja sprovodi na Bliskom istoku, u državama nastanjenim većinskim islamskim stanovništvom.
Koalicioni sporazum između makedonskih postkomunista i albanskih partija nije samo uvod u rasparčavanje Makedonije, već tempirana bomba koja preti da zapali ceo Balkan, što potvrđuje i jedna od tačaka sporazuma kojom se Makedonija obavezuje da osudi navodni genocid Srba nad Albancima u periodu od 1912 (Kumanovska bitka) do 1956. godine, što koincidira sa, sad već neuspešnom, inicijativom Bakira Izetbegovića za reviziju tužbe BiH protiv Srbije pred Međunarodnim sudom u Hagu. Van ovog konteksta ne možemo izuzeti ni susret Sulejmana Ugljanina, lidera SDA u Raškoj oblasti, sa Hašimom Tačijem u Prištini, gde se muslimanska delegacija poklonila senima zločinca iz Drugog svetskog rata Šabana Poluže, kog je Tači pre nekoliko godina proglasio narodnim herojem Kosova. Do ovog susreta je došlo neposredno nakon Tiranskog sporazuma, koji se, na neki način, može tretirati kao Četvrta albanska liga. Treću su 1946. u Njujorku osnovali odbegli balisti i ratni zločinci, Drugu je osnovao Abver (nacistička tajna služba) 1943. godine.
Zanimljivo je da je veliki skup albanskih i muslimanskih prvaka, poput nedavnog u Prištini, održan i 21. aprila 1941. u Kosovskoj Mitrovici. Viđene muslimanske i albanske prvake, na sastanku održanom pod pokroviteljstvom nemačkog generala Ebeharta, tada su predvodili dvojica poznatih kolaboracionista, Aćif efendija Hadžiahmetović, s jedne, i Džafer Deva, s druge strane.
U svojoj izuzetno dokumentovanoj knjizi „Nečujna zvona – hrišćansko nasleđe Kosmeta”, Zoran Bogavac iznosi jedno važno zapažanje o sukobima i savezima na Balkanu: „Mi se nikada na ovim prostorima nismo tukli sami i za svoj račun, već uvek u prisustvu trećeg i jačeg”.
Ova definicija do sada je potvrđena nebrojeno puta, a Albanci, konstantnim usaglašavanjem stavova s centrima moći, pod čijim pokroviteljstvom otimaju ne samo teritorije već i istoriju i kulturno nasleđe, polako ali sigurno preuzimaju deo po deo teritorije.
Glavni urednik „Nacionalne revije”

Recept za Rusiju
U Americi je u toku jedno ozbiljno preispitivanje – više u javnosti nego u zvaničnoj politici – odnosa sa Rusijom, koji su na najnižem stupnju od kraja Hladnog rata. Preispituju se suštinski razlozi za takvo stanje, sa stanovišta američkih interesa i globalnog poretka.
U političko-medijskoj sferi istovremeno dominira zaplet oko kontakata ljudi iz Trampovog okruženja, tokom kampanje i potom, sa Moskvom, a naročito sa ruskim ambasadorom u Vašingtonu Sergejem Kisljakom, iskusnim diplomatom koji je u Vašingtonu još od 2008 (a ambasador u SAD bio je i u završnim godinama Sovjetskog Saveza, od 1985. do 1989, a zatim prvi ruski ambasador u NATO)…
Iz zasad misterioznih razloga, dva veoma važna Trampova čoveka, savetnik za nacionalnu bezbednost general Majkl Flin i javni tužilac (ministar pravde) Džef Sešns, propustili su da te kontakte pomenu, čak i u odgovorima na direktna pitanja o tome tokom procesa overe njihovih imenovanja u Senatu.
Flin je zbog toga morao da demisionira, dok je Sešn još pod unakrsnom vatrom kongresmena i medija, ali je Tramp rešio da ga „ne da”. Sešn je međutim morao da sebe izuzme iz onoga što mu je u opisu posla: nadzora nad Ef-Bi-Aj istragom upravo o „ruskim vezama”.

Šta će iznedriti istraga ruskih kontakata ne zna se, ali su oni povod za sumnje u Trampa: Američki predsednik impresioniran liderskim manirima Putina     Foto Rojters

Sve to stvara sliku haotičnog funkcionisanja Trampove Bele kuće, na šta najviše ukazuju sami Amerikanci, među kojima oni najkritičniji upozoravaju na rapidnu eroziju institucija sistema, dok drugi smatraju da je zbrka rezultat sukoba novog predsednika i takozvane duboke države – anonimnih moćnika iz obaveštajnih struktura, spoljnopolitičkog establišmenta i vojno-industrijskog kompleksa.
Već samo pominjanje „duboke države” – pojma koji se dosad odnosio samo na režime problematične legitimacije, kao što su Turska i Egipat – ukazuje da se Amerika već promenila i da će ubuduće teško moći da se predstavlja kao svetionik i misionar demokratije, što su svojevremeno – još 2008 – dalekovido predvideli Kinezi, opaskom da „učitelji imaju probleme”.
Šta će iznedriti istraga ruskih kontakata ne zna se, ali su oni povod za sumnje u Trampa, koji je po stupanju na dužnost kritikovao i omalovažavao gotovo sve američke saveznike, od NATO i EU do Australije – dok sa druge strane ništa kritičko nije tvitovao (njegov omiljeni metod komunikacije i političkih proklamacija) na račun Putina i Moskve.
Sve to je za rezultat imalo porast skepse u mogućnost obećane „velike pogodbe” Trampa sa Putinom, odnosno Amerike sa Rusijom, dok je istovremeno primetan i pad entuzijazma u tom pogledu prema Trampu i sa ruske strane. Pogotovo od kako je najavio da će od Kongresa zatražiti da se ionako enormni budžet Pentagona od skoro 600 milijardi dolara, uveća za dodatnih 50.
S obzirom na to da je Rusija, sa Putinom, čijim je liderskim manirima Tramp nesumnjivo impresioniran, poslednjih godina odvažnim potezima (Ukrajina, Krim, Sirija) uspela da se nametne kao nezaobilazni faktor na svetskoj sceni – i s obzirom na preovlađujuće uverenje da se dosadašnji poredak sa Amerikom kao hegemonom raspada – na dnevnom redu je dilema kako će izgledati novi poredak i kakvi u njemu treba da budu američko-ruski odnosi.
Glavna debata o tome se međutim ne vodi u Beloj kući ili u Stejt departmentu, nego u američkim „trustovima mozgova”, u „tink tankovima” i univerzitetskim institutima. Šta se pritom iznosi kao poželjno a šta kao moguće i gde je tačka mogućeg susretanja Vašingtona i Moskve?
Polazište ovih rasprava je konstatacija da dve strane različito vide uzroke i prirodu razloga za neprijateljstvo. Dok se u Vašingtonu na Rusiju gleda kao na remetilački faktor koji krši pravila i ignoriše principe, iz vizure Moskve Amerika je ta koja po nahođenju menja režime, lokalnim intervencijama izaziva globalnu nestabilnost i ekspanzijom NATO i mešanjem u unutrašnje poslove egzistencijalno ugrožava Rusiju.
Istovremeno, obe sile su svesne da nastavljanje sadašnjeg trenda eskalacije zategnutosti vodi ka katastrofalnom sudaru. Kako ga izbeći?
„Izazov pred Trampovom administracijom je kako da vešto kontroliše, pre nego da trajno razreši tenzije sa Moskvom”, jedan je od trenutno aktuelnih odgovora, ponuđen u eseju upravo objavljenom u „Forin afersu”, najuticajnijem glasilu američke spoljne politike, u kojem je svojevremeno lansirana i doktrina obuzdavanja Sovjetskog Saveza u tek započetom Hladnom ratu.
Tri autora ovog teksta: Eugen Ramer, Ričard Sokolski i Endrju Vajs smatraju da je rešenje „srednji put” – traganje za načinima saradnje, uz istovremeno obuzdavanje.
Ko je međutim loš momak i ko koga zaista ugrožava: Rusija Ameriku ili Amerika Rusiju? Na nedavnom susretu s novinarima Putin je podsetio da su ravnoteža snaga i „međusobno garantovano uništenje” bili brana nuklearnoj kataklizmi, a da američka raketna odbrana, koja se razmešta kod ruskih suseda sada to narušava, „jer se ne zna kakve su u stvari rakete u silosima”.
„Imati dobre odnose sa Rusijom je dobra stvar, a ne loša – samo glupani ili budale mogu da misle da je to loše”, podseća autorska trojka iz „Forin afersa” na Trampov tvit iz januara, iznoseći tim povodom bojazan da bi „naglo pomirenje” praćeno ustupcima Putinu nanelo nepopravljivu štetu. Priznaju međutim da je Rusija ipak mnogo više od „regionalne sile”, kako ju je opisao Obama. Sila koja, između ostalog, insistira da kontroliše bezbednosnu strategiju i političku orijentaciju suseda, što, ističu, za Ameriku nije prihvatljivo.
Uz to, u eseju se iznosi i da Vašington ne bi smeo da žmuri ni na hakovanje, kampanje dezinformacija i subverzije organizovane iz Kremlja protiv zapadnih demokratija (bez pomena da je to i recept iz američkih spoljnopolitičkih kuvara). Najzad, Tramp bi morao da napusti manir svojih prethodnika koji su imali veliku želju da Rusiju demokratizuju i preuređuju iznutra.
Šta je od ovoga realno, zasad se ne vidi zbog opštih neizvesnosti koje proizvodi Donald Tramp koji bi zaslužio aplauze i kad bi, za početak – doprineo da ne bude gore.

Muke sa skenerom prsta
Posle fijaska sa modelom „galaksi nout 7”, koji je povučen zbog zapaljive baterije, velika su očekivanja od nove „Samsungove” perjanice. „Galaksi S8” trebalo je, prema glasinama u tehnološkoj zajednici, da donese optički skener otiska prsta, integrisan u ekran pametnog telefona, ali to se izgleda neće dogoditi. Pojavile su se čak glasine da bi južnokorejski džin u bliskoj budućnosti mogao da u potpunosti odustane od ove tehnologije.
Na novom telefonu najviše klase ekran će, izgleda, da zauzme skoro celu prednju stranu, što znači da neće biti mesta za „houm” dugme i senzor za otisak prsta kakav je do sada bio. Rešenje je takozvani virtuelni skener, ali firma koja je angažovana da usavrši tehnologiju nije obavila posao u roku i telefon će se krajem marta pojaviti sa klasičnim čitačem, samo što mu je promenjeno mesto. Da oslobodi prostor za što veći ekran, kompanija je premestila „houm” dugme i još dva osnovna tastera za navigaciju.
Skener otiska prsta pojavio se prvi put 2011. na jednom „Motorolinom” modelu. Na „ajfonu” je debitovao 2013. na modelu „5S”, a malo kasnije i na jednom „Ha-Te-Ce” modelu. „Samsung” se pridružio trendu tek sledeće godine sa senzorom na „galaksiju S5”. Dok je kod „ajfona” bilo dovoljno samo staviti prst na „houm” dugme, kod „galaksija” ga je trebalo prevući preko senzora tako da su stručnjaci zaključili da je „Epl” pobedio u primeni ove tehnologije. U međuvremenu je ona postala sastavni deo i nekih jeftinijih uređaja, a osim napred, senzor se pojavljuje i na desnoj ivici aparata i na zadnjoj strani oko kamere.

„Galaksi S8” trebalo bi da ima i sposobnost prepoznavanja lica, a ta vest se pojavila usred glasina da će „ajfon 8” imati prednju kameru sposobnu da istovremeno čita i lice i dužicu oka

Prema procurelim detaljima o novoj perjanici iz „Samsunga”, senzor će biti smešten pozadi, navodno desno od kamere i bliže vrhu uređaja.
Korejski listovi pišu da je kompanija mnogo ulagala u tehnologiju virtuelnog skenera prsta, koju je razvijala kompanija „Sinaptiks”, ali da su rezultati bili razočaravajući. Kako se primicalo izbacivanje telefona, odlučili su u poslednji čas da pomere „houm” dugme sa klasičnim skenerom pozadi.
Izgleda da je odbačena još jedna karakteristika o kojoj se šuškalo – dvostruka kamera sa zadnje strane. Kako pišu tehnološki portali, ona se više ne pominje u „procurelim informacijama”.
Virtuelni skener prsta očekuje se na jesen kod novog „ajfona”, a u „Samsungu” kažu da je „i dalje izuzetno teško usavršiti prozirne senzore i komponente za smartfon koji ima ekran preko cele prednje strane”.
Istovremeno, na kineskom delu interneta pojavile su se glasine da „Samsung” namerava da potpuno odustane od otključavanja prstom jer je navodno nepotreban i zastareo. „Galaksi S8” trebalo bi, prema zvaničnim najavama, da ima i sposobnost prepoznavanja lica jer postoje sumnje u brzinu i pouzdanost ranije najavljenog čitanja dužice oka. Vest se pojavila ovih dana usred glasina da će „ajfon 8” imati prednju kameru sposobnu da istovremeno čita i lice i dužicu oka.
„Zbog izvesnih ograničenja skeniranja oka u pogledu brzine i preciznosti, odlučili smo da dodamo tehnologiju prepoznavanja lica, tako da će otključavanje telefona trajati jednu stotinku”, preneta je izjava neimenovanog zvaničnika južnokorejske kompanije.

„Fejsbuk” zabranio programerima da podatke korisnika koriste za prismotru
NjUJORK – Kompanija „Fejsbuk” zabranila je programerima da ogromne količine podataka koje ta kompanija prikuplja o korisnicima koriste za prismotru. To uključuje i podatke kojima se prate aktivisti i demonstranti, preneo je AP.
Kompanija je saopštila da će postojeću politiku učiniti „eksplicitnom”, najavivši da je već preuzela poteze protiv programera koji su stvarali ili puštali u promet alate namenjene za prismotru.
Prošle jeseni, Američka unija za građanske slobode došla je u posed zapisa u kome se navodi da su „Fejsbuk” i „Instagram” pružali podatke o korisnicima kompaniji „Džiofidija”, koja pravi proizvode za nadzor namenjene organima reda.
Unija je navela da u to vreme kompanija „Fejsbuk” nije imala konkretnu javnu politiku kojom se programerima brani korišćenje podataka korisnika.
Nova zabrana navodi da će programeri morati da štite informacije koje dobiju od kompanije „Fejsbuk”, kako ne bi došlo do neovlašćenog korišćenja ili objavljivanja. (Tanjug)

Novi virus napada mete na Bliskom istoku i u Evropi
Globalni tim za istraživanje i analizu kompanije „Kasperski” otkrio je novi virus „ston dril” koji briše fajlove na zaraženim računarima. Kao i drugi programi za brisanje podataka, uništava sve na zaraženom računaru, a podrazumeva i naprednu tehniku skrivanja i alatke za špijunažu. Pored meta na Bliskom istoku, jedna od meta ovog malvera otkrivena je i u Evropi, saopštila je ruska kompanija. Tokom 2012. godine, malver „šamun” bio je u žiži interesovanja, jer je napao oko 35.000 kompjutera u kompaniji koja se bavi proizvodnjom nafte i gasa na Bliskom istoku. Ovaj strahoviti napad je doveo do toga da je 10 odsto rezervi svetske nafte bilo izloženo riziku. Ipak, takav incident se desio jednom i izvršilac je nestao.
U drugom delu 2016. godine se vratio kao „šamun 2.0” a prilikom proučavanja novih napada istraživači su neočekivano naišli na malver koji je bio sličnog „stila” ali drugačiji i napredniji i nazvali su ga „ston dril”. Ne zna se još kako se on širi, ali jednom kada napadne mašinu, ulazi u memoriju korisnikovog izabranog pretraživača. Tokom ovog procesa koristi dve napredne tehnike skrivanja kojima prevari zaštitu instaliranu na kompjuteru žrtve. Malver onda počne da uništava fajlove na kompjuteru. Za sada su najmanje dve žrtve su identifikovane, jedna na Bliskom istoku i druga u Evropi.
„Bili smo veoma intrigirani sličnostima i poređenjima. Da li je reč o dve različite i nepovezane grupe koje sasvim slučajno napadaju saudijske organizacije u isto vreme? Ili, dve grupe koje su razdvojene ali imaju iste ciljeve? Može se reći da dok ’šamun’ napada teritorije arabijsko-jemenskog govornog područja, ’ston dril’ napada, u najvećem broju, persijsko govorno područje. Analitičari geopolitike bi verovatno istakli da su i Iran i Jemen učesnici u sukobu između Irana i Saudijske Arabije, a da je u Saudijskoj Arabiji pronađen najveći broj ’žrtava’ ovih operacija. Ali, naravno, ne isključujemo ni mogućnost da je ovo sve samo dizanje prašine”, izjavio je Muhamed Amin Hasbini, viši istraživač bezbednosti u okviru tima za globalna istraživanja i analizu u kompaniji „Kasperski”.

Uticaj filmskih kadrova na oblačenje
Povezanost mode i filmske industrije, koja je najviše bila izražena tokom šezdesetih godina prošlog veka kroz sada već zlatnim slovima ispisanu saradnju Odri Hepbern i Ibera de Živanšija, imala je svoj nastavak i u kasnijim decenijama. Iako kraći protok vremena nije omogućio da zaradi epitet klasike, poslednja decenija 20. veka s čuvenim filmovima poput „Petparačkih priča” (1994) ili „Trejnspotinga”(1996) dala je doprinos modi i trendu oblačenja. Ne samo žena već i muškaraca.




Armani oblačio Ričarda Gira u „Američkom žigolu”


Saradnja poznatih modnih kuća sa određenim rediteljima nije nepoznanica. Za mnoge je neobično, ali u filmovima Vudija Alena često glumice nose kreacije sa potpisom kuće „Šanel”. I to ne samo zbog epohe koju dočaravaju, poput prošlogodišnjeg filma „Visoko društvo”, već je i ranije ovaj brend sarađivao sa jednim od najuticajnijih reditelja današnjice. Kuća Đorđa Armanija je premijernu saradnju sa filmadžijama više nego uspešno ostvarila još 1980. godine sa Ričardom Girom, koji je nosio posebno dizajnirana odela u „Američkom žigolu”. Kasnije su izrađivali kostime za ostvarenja „Šaft” (2000), „Mračni vitez” (2008) , „Nemoguća misija” s Tomom Kruzom (2011), „Vuk sa Volstrita” (2013) s Leonardom Dikaprijem.

Da li iko ko je gledao hit Kventina Tarantina na pomen „Petparačkih priča” ne pomisli prvo na scenu u kojoj zanosna Uma Turman pleše sa Džonom Travoltom? Bosa, u crnim pantalonama i beloj košulji.
S predimenzioniranim manžetnama i kragnom, strukirana, u osnovi muški odevni predmet, bela košulja je posle ove scene stekla status najprodavanijeg komada u radnjama širom sveta.
Ništa manji uticaj da se na ulicama. posle dominacije kargo pantalona, sa džakastim nogavicama i velikim džepovima, među mlađim muškarcima ne zapati trend uskih nogavica nije imalo pojavljivanje Juana Makgregora u liku Marka Rentona u filmu „Trejnspoting”.
Ofucane farmerke uskih nogavica i niskog struka obezbedila je kostimograf Rejčel Fleming i u nastavku ostvarenja reditelja Denija Bojla. I, opet, nije odustala od modela pantalona koje ističu uske figure četvorice junaka. Za garderobu junaka u drugom delu „Trejnspotinga”, u odnosu na kostim od pre 21 godine, kada su glumci nosili dukserice i raskopčane košulje, sada su tu kaputi sa dvorednim zakopčavanjem, duže jakne i ispod, naravno, neizbežne vintidž majice, sa printom.
Svi modeli kakvi se nose u filmu, koji se već mesec dana prikazuje u srpskim bioskopima, već su dostupni po rafovima prodavnica u prolećnim kolekcijama za ovu sezonu. Od brendova visoke mode, koji mogu da se nađu u velikim robnim kućama do marki čiji su modeli jeftiniji.
Inače, svi junaci su u većem delu filma „Trejnspoting” obrijani pa, kako izveštavaju britanski listovi posvećeni modi i stilu, može se očekivati da i poslednji zagovornici brada po izlasku iz bioskopa reše da se obriju.

Beč ponovo najbolji u svetu po kvalitetu života
BEČ – Beč je ponovo proglašen za grad sa najboljim kvalitetom života na svetu.
Međunarodna konsultantska kuća „Merser” svake godine sprovodi studiju o kvalitetu života u svetskim metropolama, pa je ovo laskavo priznanje osmi put zaredom pripalo austrijskoj prestonici.
Od 2009. godine, u kontinuitetu, Beč zauzima prvo mesto na toj rang-listi, na kojoj se gradovi rangiraju na osnovu ispitivanja stranih državljana koji žive i rade u svetskim metropolama.
Ispitani u Beču cene pre svega kvalitet vode, medicinsku negu, kanalizacioni sistem, javni prevoz i škole, a u svim tim kategorijama je glavni grad Austrije dobio maksimalan broj bodova.
Studija već tradicionalno upoređuje 231 metropolu na osnovu 39 kriterijuma – od političkih, socijalnih, privrednih, do ekoloških faktora.
Gradonačelnik Beča Mihael Hojpl izrazio je zadovoljstvo povodom novog uspeha grada i rekao da je to uspeh svih njegovih stanovnika, naglasivši da postignuto treba održati i dalje razvijati.
Među prvih pet gradova sveta na ovoj rang-listi nalaze se samo još dva evropska grada – Cirih na drugom mestu i Minhen na četvrtoj poziciji. (Tanjug)

Žuta podmornica ispituje Antarktik
Zaranjanjem „Boaty McBoatface” žute podmornice, koja je ime dobila na nacionalnom konkursu organizovanom u Velikoj Britaniji, u petak će početi prvo veliko istraživanje vodenih dubina najhladnijeg mesta na planeti – Antarktika.




Sestrinstvo tri plovila


Žuta podmornica, koja svoju misiju počinje u petak, ima još „dve sestre”. Bespilotna plovila čekaju na svoj raspored porinuća. Predviđanja su da će do 2019. godine one biti opremljene senzorima za zvučno i hemijsko uočavanje oslobađanja ugljen-dioksida na samom morskom dnu.

Autonomno podvodno plovilo, opremljeno sondama i sofisticiranom tehnikom poslednje generacije, narednih šest sedmica slaće podatke istraživačima na brodu Nacionalnog okeanografskog centra (NOC) o kretanju vodenih struja na dnu Južnog polarnog okeana, izvestio je Bi-Bi-Si.
Cilj istraživanja je, kako su preneli britanski mediji, da se istraže struje i promene temperature u dubinama. Fokus će biti na zagrevanju dna ove četvrte po veličini vodene površine na planeti i uticaju tih promena na klimu uopšte.
Žuta podmornica, koja sa popularnom pesmom „liverpulskih buba” od pre nekoliko decenija ima zajedničko samo boju, našla se u žiži interesovanja javnosti i pre početka misije – u vreme dobijanja naziva. Naime, predlog Bi-Bi-Sijevog radijskog voditelja Džejmsa Henda, a koji podseća na smešni nadimak, dopao se javnosti, ali ne i establišmentu. Smatrajući da nije primereno da naučno plovilo ima smešno ime oglasila se čak i britanska vlada. Ipak, naziv je prihvaćen, a naučnici su, izmešteni od ove polemike, vredno pripremali podmornicu za prvu misiju ove sedmice.
Plovilo je napravljeno u brodogradilištu u Sautemptonu, gde je i sedište NOC-a. Predviđeno je da na put ispod oboda Antarktika podmornica krene uranjanjem u Orkni pasaž, zupčasti podvodni greben čija je dubina 3.500 metara i nalazi se severoistočno do Južnog pola. Ovaj moreuz je protočna veza Atlantskog okeana sa Vedelovim morem i omogućava kretanje vodene mase kroz svojevrsne morske reke i vodopade.

Cilj istraživanja je da se istraže struje i promene temperature u dubinama, a fokus će biti na zagrevanju dna četvrte po veličini vodene površine na planeti i uticaju tih promena na klimu uopšte

Kako su na površini sante leda, to utiče da tečnost ispod bude gušća pa samim tim na ovim lokacijama prisutna su specifična strujanja koje se spuštaju ka dubini okeana. Upravo ovo jedinstveno kretanje dubokih voda ima uticaj na distribuciju toplote i, kako se radi o izuzetnoj jačini i velikim prostranstvima, dalekosežne posledice na celokupan klimatski sistem.
Poslednjih nekoliko decenija okeanografi su utvrdili porast temperature mora i okeana, što dodatno utiče na zagrevanje čitave planete.

Ponos čaršije na krovu Srbije
Novi Pazar – Pehar u rukama kapitena Hamze Zatrića i zlatne medalje na grudima njegovih saigrača posle finalne utakmice Kupa Srbije, označili su krunu uspešnog puta Odbojkaškog kluba Novi Pazar.
U finalu je savladana Vojvodina (3:0), dan ranije i Crvena zvezda. Obe večeri sa tribina hale Pendik iz blizu dve hiljade grla se orilo „Vi ste ponos naše čaršije”.
Novi Pazar je prvim trijumfom u Kupu Srbije u istoriji pokazao da postaje centar srpske odbojke. Trebalo je za taj uspeh ravno 40 godina, koliko klub, osnovan 1977, postoji. Bilo je za te četiri decenije i uspona i padova, ali, odbojka se u Novom Pazaru sve masovnije i bolje igrala. Kao konačno ispunjenje sna izgledao je i ulazak u Super ligu Srbije 2014.
Da odbojka u Novom Pazaru nije sezonska pojava već sport koji vole sve generacije, pokazuje i to što su u sadašnjoj upravi kluba uglavnom bivši igrači, sa predsednikom dr Ervinom Ćorovićem na čelu i direktorom kluba Rašom Milićem. Ipak, do pehara i medalja stigli su momci u plavim majicama – Irfan Hamzagić, Benjamin Daca, Dušan Lopar, Elvir Zuković. Hamza Zatrić, Marko Božović, Alija Bekrić, Aladin Okanić i Aleksandar Simić... Pod dirigentskom palicom trenera Saše Stefanovića.
– Godinama radimo na stvaranju kvalitetnog tima, pa ovaj uspeh nije slučajnost – kaže predsednik kluba Ervin Ćorović, ističući da je osvajanje Kupa Srbije dobitak ne samo za klub već i za čitav Novi Pazar, koji se organizacijom ovog takmičenja predstavio u najlepšem svetlu.
Nije po kazivanju Ćorovića OK Novi Pazar samo usputna stanica za igrače, niti se snaga ovog kluba meri mogućnošću da se plate i dovedu što bolji igrači. Istina, ima i igrača koji nisu iz ovog grada (Radosavljević, Lopar, Simić, Ristić, Šormaz…) i klub ne beži od pojačanja sa strane, ali većina je prva odbojkaška znanja sticala u salama novopazarskih škola. Uostalom, kao dokaz da klub brine i o svojoj budućnosti pokazuje i solidan uspeh njegovih kadeta i pionira u njihovim ligama.
Zlatna plaketa koju je predsednik Odbojkaškog saveza Srbije Zoran Gajić uručio gradonačelniku Novog Pazara Nihatu Biševcu dokaz je da ovaj grad ume i može da organizuje sportske manifestacije kao što je Kup Srbije. Čestitka koju je Biševac (nekad i sam sportista) uputio momcima koji su zlato zadržali u ovom gradu „dokaz je da u Novom Pazaru stasavaju pravi odbojkaški biseri”. Jedan takav biser Irfan Hamzagić proglašen je za najboljeg igrača 52. turnira Kupa.
Da bi takvih bisera bilo što više, gradonačelnik Biševac ističe opredeljenje gradskog rukovodstva da se što većem broju mladih omogući da se bave sportom. Zato su u skoro svakom delu grada i prigradskim naseljima izgrađeni ili se grade sportski tereni, u školama se popravljaju i dograđuju sportske sale, stadion Fudbalskog kluba Novi Pazar je uz velika ulaganja opremljen da zadovolji evropske kriterijume, a završava se i Atletski stadion, kako Amela Terzić, Teodora Simović, Elzan Bibić i drugi atletičari ne bi morali da treniraju na livadi. I da bi mnogi krenuli njihovim stopama.
– Imamo i mi, odbojkaši, dobar tretman. U hali Pendik imamo odlične uslove i za treninge i za utakmice, imamo i podršku gradske uprave, pa 20 odsto dela gradskog budžeta namenjenog sportu, ide nama. Namećemo se kao klub koji ime ovog grada asocira na pojam uspeha, a sve to nas obavezuje na nove rezultate – kaže predsednik Odbojkaškog kluba Ervin Ćorović.
Trener Saša Stefanović kaže da ima razloga za slavlje, ali nema mnogo vremena za opuštanje. Jer valja i u plej ofu pokazati da pehar Kupa Srbije nije bio slučajan, već plod dugog i upornog rada.
Na turniru Kupa Srbije u hali Pendik Novi Pazar je, za razliku od ne baš uvek lepih scena, povika i transparenata sa fudbalskog stadiona, pokazao lepše, dostojanstveno sportsko lice. Publika jeste bila gromoglasna, ali je većina zapamtila poruku igračima da su ponos čaršije. Takvom publikom i Novi Pazar može da se ponosi.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Jokićeva asistencija za buduće špice NBA emisija
Nikola Jokić nije mnogo igrao (24 minuta) protiv L. A. Lejkersa jer nije bilo ni potrebe pošto je Denver i lako i brzo stvorio nedostižnu prednost (129:101 na kraju). Ali našeg asa i nešto skraćena minutaža nije sprečila da sa nekoliko sjajnih poteza pokaže da izrasta u vrhunskog majstora pod obručima. Jedan od njih bio je baš vanserijski, kada je okrenut leđima i okružen trojicom protivničkih igrača, u stilu „Medžika” Džonsona ili Džona Stoktona, loptu preko glave dodao pravo u ruke zahuktalom Bartonu, kome je samo preostalo da efektno stavi tačku na akciju za špice budućih NBA emisija.
Duel iz dvorane „Pepsi centar” za tv mrežu Ti En Ti komentarisali su Derek Fišer (pet titula), Šakil O Nil (četiri) i Brent Beri (dve). I sva trojica nekadašnjih istaknutih asova najjače lige na svetu nisu skrivali oduševljenje ovom Jokićevom majstorijom. I kasnije, u toku prenosa na jednoj od nacionalnih televizija u SAD, nekoliko puta se „vrteo” čudesni potez 22. godišnjeg Somborca. Kratki intervju sa Jokićem u poluvremenu imala je i Liza Lesli, nekada najbolja košarkašica sveta, sada u ulozi novinara pored terena. Sve ovo govori da je centar Denvera i srpske reprezentacije postao nezaobilazni deo američke medijske mašinerije što mu opet, uz naravno dobre igre, omogućuje širom otvorena vrata za ulaz među privilegovani krug NBA zvezda.
– To je već standardno, klasičan „Džokerov” (nadimak) potez, on to stalno radi, očekivao sam loptu baš na mestu na kome sam je uhvatio, kazao je Barton posle duela.
Konačno Jokićevo ostvarenje protiv „Jezerčana” statistički izgleda ovako: 18 poena, šut 13-8, za tri poena 3-0, slobodna bacanja 2-2, devet skokova, četiri asistencije po jedan osvojena i izgubljena lopta. Nagetsi su inače imali sedmoricu igrača sa dvocifrenim košgeterskim učinkom a sa po 22 poena prednjačili su Barton i Marej.
„Grumenje zlata” nikako da zaigra u kompletnom sastavu (sada su nedostajali Čendler, Artur i već duže vreme Farid) pa je trener Meloun 28. put u šampionatu susret počeo sa različitom startnom petorkom. Denveru za očuvanje osme pozicije, poslednje za učešće u plej – ofu, sada predstoji veliki test jer će naredne četiri utakmice igrati sa jakim timovima. Prvo sutra sa L. A. Klipersima i u subotu sa Hjustonom na domaćem parketu, zatim sa Klivlendom i na kraju sledi revanš sa Rokitsima u Teksasu. Ako ovo iskušenje pregrme sa skorom 2:2 eto Jokića u stroju i posle 12. aprila. Protiv koga, to je neizvesno, jer se sada San Antonio sa skorom od 52-14 na vodećoj poziciji Zapadnog udruženja izjedanačio sa Golden stejtom.
Jedan od onih timova koji su u poteri za Denverom jeste i Minesota Nemanje Bjelice (savladala je Vašington sa 119:104). Naš reprezentativac čim mu trener dozvoli više vremena na terenu to opravda dobrom partijom. Bjelica je Vizardsima za 28 minuta dao 16 poena (šut 7-6, za tri poena 2-1, penali 4-3), uz 10 skokova i dve asistencije. Kod Timbervulfsa su u prvom planu bili Karl Entoni Tauns sa 39 koševa i 13 skokova i Riki Rubio sa ličnim rekordom od 19 asistencija uz 22 poena.
Veče za pamćenje je imao i veteran Vins Karter kome je ovo čak 19 NBA sezona. On je sa 40 godina i 46 dana postao drugi najstariji starter u istoriji lige (prvi je Džuvan Hauard sa 40 leta i 69 dana za Majami 17. aprila 2013.). Ono što je na noge podiglo sve navijače Memfisa (nadigrali Milvoki sa 113:93) jeste Karterov učinak protiv „Jelena”: za 30 minuta postigao je 24 poena i to bez promašaja – 8-8, od toga „trojke” 6-6, a slobodna bacanja 2-2, plus pet skokova, tri osvojene lopte i dve asistencije. I sve to u petoj deceniji života i ne u nekoj „beton” ligi…
U ostalim utakmicama postignuti su ovi rezultati: Šarlot (Voker 28 koševa i 10 skokova, Lemb 26 poena) – Čikago (Batler 23 koša i 11 asistencija, Rondo 20 poena, sedam skokova, šest asistencija, Vejd 23 koša) 109:115, Toronto (Derouzen 25 poena, Valančijunas 14 koševa i 12 skokova) – Dalas (Barns 18, a Novicki 17 poena) 100:78, San Antonio (Leonard 31 poen, P. Gasol 13 koševa, 10 skokova, četiri dodavanja) – Atlanta (Šreder (22 poena i 10 asistencija, Milsap 16 poena) 107:99, Juta (Hejvord 27 koševa, Hil 19 poena, Gober 11 koševa i 10 skokova) – L. A. Klipers (Pol 33 koša, sedam asistencija, šest skokova, Grifin osam poena, devet skokova, pet asistencija) 114:108, Sakramento (Kolins 19 poena i 13 asistencija, Koli-Štajn 18 koševa i sedam skokova) – Orlando (Pejton „tripl-dabl” sa po 13 poena i asistencija i 10 skokova, Vučević 23 poena i devet skokova) 120:115, Denver – L. A. Lejkers 129:101, Minesota – Vašington (Vol 27, a Bil 20 poena) 119:104 i Memfis – Milvoki (Adetokumbo 18, a Brogdon 15 poena) 113:93.

Još jedno čudo Lestera
Fudbaleri Lestera i Juventusa pridružili su se probranom društvu koje nastavlja takmičenja u Ligi šampiona. Ovi klubovi su plasman u četvrtfinale ostvarili posle trijumfa nad Seviljom odnosno Portom, pa će zajedno sa Bajernom, Barselonom, Realom, Borusijom, čekati još dve ekipe, sa kojima će nastaviti bespoštednu borbu za vredan trofej. Lester je odlaskom Ranijerija načinio novi veliki korak u Evropi, iako je pre samo dve nedelje bio na kolenima, posle serije teških poraza u Premijer ligi. Sa druge strane, Porto je posle poraza kod kuće već jednom nogom bio pred eliminacijom...
Posle poraza od Sevilje gazde kluba su se odlučile na potez koji se nije svideo mnogim navijačima Lestera. Ceh je posle serije loših rezultata platio trener Klaudio Ranijeri, čovek koji je na čudesan način doneo titulu prvaka. Ali, od tog momenta, ekipa pod vođstvom novog menadžera Krega Šekspira počela je da beleži dobre rezultate. ,,Lisice,, su uspele da vežu dve uzastopne pobede u domaćem šampionatu, pao je i Liverpul. Sa druge strane Sevilja je zabeležila dva uzastopna remija, i time praktično ispala iz šampionske trke u španskom šampionatu.
Jedan od glavni strelaca Sevilje, crnogorski reprezentativac Stevan Jovetić, nije se našao u startnoj postavi, što je bilo veliko iznenađenje. U sjajnoj atmosferi na ,, King Pauer,, stadionu već u 3. minutu velika šansa za goste. Samir Nasri je dobio odličnu loptu u kaznenom prostoru, bio je u dobroj prilici, ali je Šmajhel sjajno intervenisao.
Punu terensku inicijativu Lester je uspeo da kruniše u 27. minutu. Kapiten Morgan je ostao sam na drugoj stativi posle sjajnog centaršuta  Mahreza. Jednostavno, odbrana gostiju se uspavala, pa je sa tim rezultatom Lester imao u džepu plasman u četvrtfinale Lige šampiona. Tada se očekivala još veća borba u nastavku meča, jer se gosti nisu mirili sa činjenicom da se već u ovoj rundi oproste od elitnog takmičenja.
Sevilja je odmah na početku drugog poluvremena izvršila dve izmene. Umesto Sarabije i Merkada na teren su ušli Jovetić i Mariano. Bila je jasna namera gostiju da u nastavku sve karte bace na napad ali i velika zamka, jer su domaći igrači imali daleko više prostora u napadu. U 53. minutu sreća nije bila na strani gostiju jer je  Eskudero pogodio prečku a već u sledećem napadu 2:0 za Lester, strelac je bio Olbrajton. Golman Riko bio je nemoćan da spreči novu radost Lestera.
Za Sevilju tada nastaju još veći problemi, trebalo je dati bar jedan pogodak, za nastavak u meču, ali u 74. minutu gosti ostaju bez Samira Nasrija koji dobija crveni karton, jer je bez lopte udario Vardija. U poslednje poglavlje revanš meča Sevilja ima veoma težak zadatak, dok je Lester sve karte bacio na odbranu svog gola. Ipak, u 79. minutu tračak nade za Sevilju, dosuđen je penal za goste jer je Šmajhel oborio Vitola. Veliku odgovornost preuzima Nzonzi, šutira a Šmajhel u stilu svog oca, nekadašnjeg golmana Mančester junajteda fenomenalno brani šut sa 11 metara. Šmajhel je i u prvom meču odbranio penal nakon Koreinog šuta. Do kraja meča Vardi je imao još jednu dobru priliku, ali, ostalo 2:0 čime je engleski klub ispunio svoj glavni plan.
,Stara dama,, je u Torinu imala lak zadatak, koji se sastojao u tome da se u revanšu pred domaćim navijačima odbrani prednost od 2:0 iz Porta. Portugalski velikan je posle tog poraza zabeležio čak tri pobede u domaćem šampionatu, a jednu pobedu je ostvario na vrlo ubedljiv način od čak 7:0, uz fantastičnu gol razliku 12:0. Masimo Alegri je na klupi Juventusa ostavio nekoliko standardnih fudbalera, pre svih Barzaljija, Kjelinija, Pjanića, Lihštajnera i Pjacu, dok je sa druge strane trener Porta bio lišen usluga Taljesa, Korone i Košte.
U prvim minutama igre Juventus je imao dve izgledne prilike. Prvu je posle udarca glavom propustio Igvain a drugu Dibala  oštrim šutem sa oko 17 metara. U 3. minutu domaćin je imao sjajnu priliku. Sa desne strane Kvadrado je odlično  centrirao, a Hrvat Mandžukić, bio je najviši u skoku, uspeo da šutira šutira glavom, ali pravo u golmana Kasiljasa.
Juventus u finišu utakmice pojačava sa pritiscima ka golu gostiju.
U 40. minutu Alves je centrirao iz kornera, ponovo je Mandžukić bio dominantan u skoku, ali je Kasiljas ponovo sjajno intervenisao. Ali, pošto se lopta odbila u polje i došla  do Iguaina koji snažno šutira ka golu, sa linije Maksi interveniše rukom, zaustavlja loptu na nepropisan način, pa  sudija opravdano pokazuje na belu tačku. Em što je Maksi dobio crveni karton, em je Juventus poveo a strelac  za vođstvo u 42. minutu bio je Dibala.
Odmah na početku drugog poluvremena nova šansa za tim iz Torina, ovog puta Kasiljas uspeva da spreči novi pogodak u svojoj mreži. U kontranapadu Porto je imao najbolju priliku da izjednači. Soarez je izašao sam  pred golom Bufona, usledio je udarac ali je lopta prošla pored stative. U 66. minutu Igvain je šutirao na sreću gostiju nije bio dovoljno precizan. Do kraja susreta Juventus je znalački čuvao prednost dok Porto nije imao snage za preokret...

Muslin naknadno pozvao Gudelja pred Gruziju
Fudbaler kineske Tjanđin Tede Nemanja Gudelj naknadno je dobio poziv u reprezentaciju Srbije za gostovanje Gruziji u Tbilisiju u kvalifikacijama za Svetsko prvenstvo u Rusiji.
Selektor Slavoljub Muslin odlučio je da pozove Gudelja zbog problema sa povredom Ljubomira Fejse.
„Pažljivo smo pratili situaciju oko Fejse koji ima određenih problema sa povredom i nismo sigurni koliko će biti spreman. Zato smo uputili poziv Nemanji Gudelju. Kako bismo sproveli u delo sve što smo planirali za meč protiv Gurzije neophodno nam je da na svakoj poziciji imamo odgovarajući broj igrača i ne smemo ništa da prepustimo slučaju. Nadam se da će Fejsa biti spreman, a prisustvo Gudelja će nam dobro doći”, rekao je Muslin, a prenosi sajt FŠ.
Okupljanje A tima reprezentacije Srbije zakazano je za ponedeljak 20. mart, tri dana pre puta u Tbilisi.
Utakmica između Gruzije i Srbije igra se 24. marta na stadionu „Boris Paičadze” od 21 sat. (Tanjug)

Sevilja za prvo četvrtfinale posle 59 godina
Nakon smene trenera Klaudija Radinerija Lester je ostvario dve pobede zaredom. Večeras će protiv Sevilje pokušati da dođu i do treće kojom bi se plasirali u četvrtfinale Lige šampiona. Španski tim je u prvom meču slavio sa 2:1 tako da „lisicama” u revanšu odgovara i pobeda minimalnim rezultatom od 1:0.
Lester igra promenljivo ove sezone. U engleskom šampionatu se bore za opstanak iako su prošle sezone osvajanjem titule priredili jedno od najvećih iznenađenja u istoriji fudbala. Sada se nalaze na 15. poziciji sa samo tri boda više od Hala koji se nalazi u zoni ispadanja. Sa druge strane u Ligi šampiona igraju odlično. U debitantskoj sezoni su zauzeli prvo mesto u grupnoj fazi izborivši prvi put plasman u osminu finala, a sada će imati priliku da nadmaše taj rezultat. „Lisice” su na tri meča elitnog takmičenja na domaćem terenu ostvarile isto toliko pobeda.
Sevilja za sada ima uspešnu sezonu. I dalje ima šansu da se domogne titule prvaka Španije pošto se nalazi na trećem mestu iza Reala i Barselone, a u Ligi šampiona će pokušati da se po drugi put plasiraju u četvrtfinale. Jedini put među osam najboljih evropskih ekipa bili su u sezoni 1957/58 kada su ubedljivo poraženi od „kraljevskog kluba” ukupnim rezultatom 10:2.
– Lester je ponovo opasan tim. Vratili su se i sada igraju kao prošle godine. Završila se Ranijerijeva era, imaju novu energiju i demonstrirali su odličan fudbal. Mi smo pod velikim pritiskom jer nismo materijalizovali dobru igru u prvom meču – kaže trener Horhe Sampaoli.
Dva tima su se jedini put u Uefa takmičenjima sastali pre tri nedelje. Lester nikada nije slavio protiv španskih timova pošto na pet mečeva ima učinak od jednog remija i čak četiri poraza. Sevilja je imala više uspeha protiv engleskih timova sa kojima ima skor od pet pobeda, dva remija i tri poraza.
Juventus, koji nije poražen na svom stadionu na prethodih dvadeset evropskih mečeva, pokušaće večeras da sačuva dva gola prednosti protiv Porta (2:0). Poslednji klub koji je savladao „staru damu” u Torinu je Bajern koji je slavio u aprilu 2013. godine sa 2:0. Na sedam mečeva elitnog takmičenja ove sezone ostvarili su pet pobeda i dva remija.
Porto je na tri meča koja je ove sezone odigrao kao gost u Ligi šampiona ostvario po jednu pobedu, remi i poraz. Portugalski tim igra u dobroj formi u poslednje vreme pošto je na prethodnih deset mečeva u svim takmičenjima ostvario čak devet trijumfa. Jedini poraz naneo im je Juventus.
– Znamo da nas očekuje težak zadatak u revanšu zbog rezultata iz prvog meča. Ipak, u fudbalu je sve moguće – rekao je Iker Kasiljas.
Porto nema nijednu pobedu nad večerašnjim protivnikom pošto je na prethodna četiri meča ostvario jedan remi i tri poraza. Juventus je igrao 12 puta sa timovima iz Portugalije sa kojima ima skor od šest pobeda, dva nerešena rezultata i četiri poraza. Sa druge strane Porto se sastajao 29 puta sa ekipama iz Italije i ima učinak od osam trijumfa, devet nerešenih rezultata i dvanaest poraza.
Revanš utakmice osmine finala
Lester – Sevilja (1:2)           20.45 č
Juventus – Porto (2:0)           20.45 č
Atletiko – Bajer (4:2)           sutra 20.45 č
Monako – M. siti (3:5)         sutra 20.45 č
Arsenal – Bajern (1:5)           1:5
Napoli – Real (1:3)   1:3
Borusija (D) – Benfika (0:1) 4:0
Barselona – PSŽ (0:4)         6:1

Tri Nove godine, dva Božića i jedna slava u Indoneziji
Kiša. Ponovo je počela da pada. Ne da pada. Pljušti! I tako već danima. Kada sam stigao bilo je jako vruće, no rekli su da počinje kišna sezona. Kiša bi pala jednom u dva-tri dana, malo nas osvežila i to bi bilo to! Svidela mi se ta kišna sezona. Januar i februar su vrhunac kišne sezone, pa kiša zna da pada satima. Onda malo stane i onda sutra u neko vreme opet tako.
Neko mi reče da je to dobro za učenje bahase i čitanje knjiga, gledanje filmova. Slažem se, ali evo danas je uz monsun nestala i struja. Krenuo sam da uređujem foto-album na kompjuteru baš mi je dobro išlo i onda – nestade struja. Pa se pri’vatio pisanija.
Božić – Poljakinje su spremile 12 različitih jela, to je njihova tradicija. Uglavnom vegetarijanskih, htedoh reći posnih, ali bilo je tu jaja, ipak je katolička crkva nazadnija i manje moderna – naša crkva praktikuje moderni, veganski (posni) meni. Sve je bilo preukusno, ali da li zato što sam toliko dugo čekao pa se onda najeo, ili zbog naglog transfera na „evropsku” kujnu – bilo mi je loše. Tako da sutradan za Božić nisam nigde otišao, mada sam imao poziv od jedne fine žene koju sam upoznao na putu za Bali. Bio sam opet sa Poljakinjama, šetkali smo se, i na kraju jeli – u Solo grand molu  indonežansku kujnu.
Dragana nije bila sa nama jer je otišla da pokupi Nemanju, njenog dečka, u Džakartu. Kako je samo bila srećna kad je doneo sve te „zlatiborce”, „bačke”, ajvar... Uživao sam i u tom ručku (sa drečavo zelenim „lebom” – naravno), ali sam posle toga povraćao. I to prvi put otkako sam došao u ovu zemlju. Džabe joj halal sertifikat kad je teža od bilo kog indo jela sto puta.
Nova godina – Na plaži, to sam baš, baš hteo. U mom gradu je bila organizovana prva noć bez automobila u Indoneziji, a kad kažu bez automobila ovde misle bez motora pošto njih svi, ali SVI, voze. Zvučalo mi je zanimljivo, ali, na sreću, uspeli smo da se organizujemo i da odemo na plažu. Moji cimeri su bila na toj noći bez automobila i bilo je fino, ali gužva. A ja ne volim svu tu gužvu, dreku, pompu oko nove godine. Tako da smo Ivana , Viktor (iz Slovačke) i ja seli na bus i uputili se za Paćitan. To je mesto na stotinak kilometara od mog grada, ali zbog gužve trebalo nam je četiri sata da dođemo do tamo. Ono što vidiš usput je prelepo, ta zelena, te boje, biljke, planine, neverovatno – uvek se oduševim.


Biciklom na plažu - Indonezija  (Foto Piksabej)


Stigli smo na Teleng Riju – to je plaža na tri kilometra od grada, velika, lepa, uređena, ali sa nje se širio neki neprijatan miris. Jeli smo. Kulirali. Pričali. Malo odremali. Opet se kupali. Seli opet u neki varung. Izvadili naše zalihe ćijua i krenuli da pijuckamo.
Bilo bi podjednako ludo i zabavno da smo tu dočekali Novu godinu. Naročito ako dodam da je u blizini pripremana bina za indonežanske „narodnjake”. Ipak, naši indonežanski drugari su nas čekali na ulazu kod kapije spremni da nas voze dalje. Čekali smo Poljakinje da reše šta će, one su ceo dan bili na plažama, pa su bile malo iscrpljene, no ipak je jedna rešila da krene sa nama. Posle otprilike sat vremena vožnje stigli smo. Mrak. Zapalili smo vatru. Zezali se. Imali smo i gitaru. Čestitali novu i otišli da spavamo, tu pod vedrim nebom, koje u jednom trenutku i nije bilo vedro, ali vreća mi je dobra, pa nisam ni osetio kišu.
Probudili smo se. Plaža prelepa. Sunce, nebo, oblaci, more, beli pesak – sve spremno za nas. Kupali se, jeli, sunčali se, jednom rečju – uživali.
Oko tri smo krenuli nazad za Solo, počela je kiša. Baš je bilo prelepo.
Božić 2 – Pre toga je za Badnji veče Ivana sa Ognjenom napravila posnu trpezu. Uveče smo otišli na keronćog žurku koju je organizovala porodica mladog Džodija u čast dolaska bake u Solo. Baka živi negde pa je eto u više navrata planirala dolazak, pa je u više navrata planirana i odlagana ova žurka. Keronćog je kao indonežanski fado, svira se, peva, setno je, lepo. Porodica nas je odlično ugostila i stvarno sam uživao u ovakvoj Badnjoj večeri. Meti i Kejti su mi dva omiljena američka lika ovde. Oni su najbrojnija „manjina” (posle njih smo mi) u Solou, a u Indoneziji su to svakako Poljakinje i Poljaci (mada sam do sad sretao samo pripadnice ženskog pola iz ove zemlje).
Kejti i Meti su zapevali jednu od pesama koje jako volim – „What a wonderful world” Luisa Armstronga. Bio sam iznenađen kako lep glas ima i kako lepo peva Kejti, koja je baš glasna, pomalo nezgrapna, ali zabavna i inteligentna Amerikanka. U ponoć su Ivani i meni Kejti, Gauri i Zin čestitale Božić sa sve „Hristos se rodi” i tri poljupca u obraz nasred ulice.
Za Božić nad Soloom padala je kiša neprestna toga dana. Tako da je ručak kod Sabine stalno odlagan. Konačno smo se nekako skupili i otišli. Sabina je student iz Slovačke kojoj se toliko dopalo ovde da želi da doktorira. Na početku joj je jezik išao kao i meni da bi u nekom trenutku uhvatila zalet i sad ga priča najbolje od svih ljudi u našoj grupi.
Priredila nam je italijansku trpezu – sa špagetama, parmezanom, salatom, nešto sa spanaćem. Falilo je samo neko lepo vino, ali i ovako je večera bila preterana. Ali šta bi Božić bio bez moje porodice. Baš su mi u tom trenutku nedostajali. Nekako smo, uz sva naša lutanja, uspeli poslednjih godina uvek da se nađemo i složimo tih nekoliko dana oko Božića. Konačno smo se čuli. Tara je najviše pričala, i to mi je baš drago, pošto se baš dugo nisam čuo sa njom i njenima.
Nova godina 2 – I tad je nešto padala kiša, pa je bilo hoćemo li ići, ili nećemo. Na kraju, pokisli do gole kože, seli smo u poslednji voz za Džogdžu. To je grad na manje od sto kilometra od Soloa, što je sat vremena vozom, a najmanje dva autobusom-motorom. Pridružili smo se prijateljima u jednom kafiću. Tu je bila neka kul rege svirka, tako da je i za doček „naše” godine bilo podjednako veselo!
Za „naše” Nove godine kao da se nije ništa dešavalo, nikakva novogodišnja atmosfera, ništa, ali za Imlek (tako se kaže kineska Nova godina) sve je bilo okićeno, sa dosta nekakvih kineskih festivalčića, priredbi. Kinezi su dugo bili diskriminisani u ovoj zemlji, ali kako je njihova matična država postala moćan globalni igrač, tako niko više ne želi da se kači sa njima, naprotiv. Odlučili smo da odemo u Semarang, glavni grad centralne Jave na tri sata vožnje od Soloa. I tako ujutru krenusmo na put za „najkineskiji” grad u Indoneziji.
Sa gomilom ljudi obilazili smo kineske hramove, jeli prasetinu (naravno u tragovima u pirinču), upoznali neke nove ljude. Sve u svemu standardna ekipa (Gauri, Zin, Kejti, Meti, Ognjen, Lidija, Danijel, Kim, Kin) sa dobrim pojačanjem. Tako da nije moglo da bude loše. Moglo je na trenutke da bude naporno, ali, sve u svemu, i Imlek je bio kul. Ja sam se malo napio, pa sam naravno pričao gluposti, kiša je naravno padala i uspela da poplavi centralne gradske ulice.


Statua bude u Indoneziji  (Foto Piksabej)


Pored tri Nove godine, dva Božića našao sam vremena i za jednu slavu u Indoneziji!
Na Jovanjdan, Vlada i Ruža iz Bogora i ja rešili smo da odemo do Džakarte kod baka Slavke i deka Joce na slavu. Judiro Soedarđo u stvari je deka Joca, koji je studirao u bivšoj državi Jugoslaviji, gde je upoznao mladu, lepu, pametnu Zrenjaninku Branislavu Slavicu. Ona sada nosi i prezime Judiro, ali se ne odriče svojih pravoslavnih korena, tako da je jako bilo lepo čuti pojanje na indonežanskom i jesti našu prelepu posnu trpezu (od koje naravno nisam povraćao). Upoznali smo njenu porodicu; Suzanu, Beograđanku-Kanađanku-Indonežanku, još jednog čikicu jugo-studenta i uživati u danu sa Todorom Radišić, Srbo-Indonežankom sa zaraznim osmehom, aktivistkinjom za prava ljudi iz mešovitih brakova, koja nas je šetala po parku mini-Indonezija.
Usput nam je rekla svašta o Indoneziji, njenom ocu (koji se borio na četničkoj strani, zatim iz Nemačke pobegao u Maleziju, pa odatle u Indoneziju, gde je isto nešto bio proganjan – možda nisam to sve dobro pohvatao, ali svakako roman-život), njenoj porodici (sestri Milinki, koja je i u vreme dok smo mi bili u Indoneziji žarila i palila kao di-džej po BG klubovima), bratu Milinku, koji planira da se kandiduje za guvernera Aćeha, ekstremne muslimanske provincije na severu Sumatre), Srbiji, srpskoj ambasadi... Sve u svemu, jedan potpuno dan.
Eto. Toliko. Srećne vam nove godine i novi počeci!
Nebojša Đorđević, Indonezija

Marka u čast Topličkog ustanka
U čast obeležavanja stogodišnjice od dizanja Topličkog ustanka – jedine oružane pobune u Prvom svetskom ratu, na teritoriji okupiranoj vojskom Centralnih sila, „Pošta Srbije” objavila je prigodnu marku. Nominalne vrednosti 23 dinara, izdanje je štampano tehnikom višebojne ofset štampe u Zavodu za izradu novčanica i kovanog novca u Beogradu u tiražu od 25.000 i tabacima od po 25 komada. Marka je dostupna na šalterima pošta širom zemlje od kraja februara.
Likovno rešenje izdanja je delo Bobana Savića, kreatora maraka „Pošte Srbije”, a prati ga i koverat. Stručnu saradnju u realizaciji ovog izdanja pružio je Darko Žarić, direktor Narodnog muzeja Toplice, viši kustos istoričar.
Toplički ustanak podignut je februara 1917. godine i zahvatio je Toplicu i Jablanicu, proširivši se i na druge delove Srbije. Krajem 1916. godine komanda okupacione bugarske Moravske inspekcijske oblasti objavila je regrutaciju svih muškaraca od 19 do 40 godina. U Prokuplju i Toplici, regrutacija je bila planirana od 20. do 27. februara 1917. Za nedolazak je bila predviđena smrtna kazna pa je srpsko stanovništvo odgovorilo ustankom. Vrhovna komanda srpske vojske poslala je septembra 1916. godine sa Solunskog fronta poručnika Kostu Milovanovića Pećanca, poznatog vojvodu iz četovanja u Makedoniji od 1903. do 1912. godine, sa naređenjem da podigne ustanak kada srpska vojska dođe nadomak Skoplja.
Ustanak je započeo u Kuršumliji, 26. februara 1917, a 3. marta oslobođeno je i Prokuplje. Potom se proširio na celu Toplicu i Jablanicu, Pustu Reku, Kopaonik, Ibarsku dolinu, sve do Rudnika i do Ozrena na istoku.
U srpskoj vojsci, kojom su komandovali vojvode Kosta Pećanac i Kosta Vojinović, bilo je 12.762 pešaka i 364 konjanika. Oslobođenu teritoriju napale su, nakon dve sedmice, tri okupatorske divizije koje su povučene sa frontova. Kuršumliju su ponovo okupirali Bugari 17. marta 1917, a ustanak je konačno ugušen između 4. i 7. aprila.
Topličkim ustankom je sprečena bugarizacija krajeva koje je okupirala bugarska vojska, koja je u okupaciji Srbije i gušenja Topličkog ustanka pogazila sve ratne zakone i pravila. Prema navodima kapetana druge klase Jovana Deroka, a prema izvorima iz arhiva Istorijskog odeljenja Glavnog generalštaba, u ustanku je ubijeno 8.767 osoba, od čega samo u Toplici 5.383, a spaljene su 43.484 zgrade, navedeno je u saopštenju „Pošte Srbije”.
Skupštinski anketni odbor Kraljevine SHS, u anketi sprovedenoj odmah nakon rata, utvrdio je da je u delovima Srbije zahvaćenim ustankom stradalo 35.000 ljudi. Bugarska okupatorska vlast internirala je oko 100.000 lica iz okupiranih krajeva, od kojih se gotovo polovina nikad nije vratila iz zarobljeništva.

Duraković: Vređa me zloupotreba Srebrenice
SARAJEVO - Bivši načelnik Opštine Srebrenica Ćamil Duraković izjavio je da ga „sa aspekta žrtve” vređa zloupotreba Srebrenice, i da je to politički nekorektno.
Duraković je to rekao komentarišući izjavu turskog predsednika Redžepa Tajipa Erdogana da Turska zna kako Holandija „razume” civilizaciju i moral kroz njenu ulogu u, kako je kazao, genocidu u Srebrenici.
„Postoje drugi načini kako se Srebrenici može odati počast, bez obzira na odgovornost i posledice onog što se desilo u Srebrenici. Sve članice UN su, ako uzmemo činjenice u obzir, podjednako odgovorne. Posebno članice NATO i svi oni koji su bili učesnici tog perioda, a nisu ništa učinili da se spreči genocid u Srebrenici. Mislim da je to pokazatelj da je Srebrenica zaista predmet političkih manipulacija u momentima kada Srebrenica nekome treba, a kada mi u Srebrenici trebamo nekoga, često se to ispusti i ne dođe u adekvatno vreme, ili ne dođe nikako”, kazao je Duraković za Klix.ba.
Erdogan je u obraćanju, koje je direktno prenosila turska televizija, rekao: „Mi znamo koliko je pokvaren njihov karakter iz masakra 8.000 Bosanaca tamo”.
Turski predsednik je optužio Holandiju jer holandski bataljon mirovnih snaga Ujedinjenih nacija nije uspeo da zaštiti hiljade muslimana ubijenih u Srebrenici, preneo je AP.
Turska je u diplomatskom sporu sa Holandijom koja je, kao i Nemačka i Austrija, zauzela stav da na svojoj teritoriji ne dozvoljava turskim političarima da održavaju skupove podrške za predstojeći referendum o izmeni ustava u aprilu, kojima bi se turskom predsedniku Redžepu Tajipu Ergodanu omogućilo da proširi svoja ovlašćenja. (Tanjug)

Širom Makedonije novi protesti građanske inicijative
SKOPLjE - Građanska inicijativa „Za zajedničku Makedoniju” je organizovala 16. protest u Skoplju za očuvanje unitarnosti zemlje i odbacivanje „Tiranske platforme”.
Učesnici protesta su ponovili da neće odustati od svojih zahteva, javila je MIA.
Protest je, kao i obično, počeo ispred zgrade Vlade, a završen ispred Sobranja.
Tokom protesta, ispred zgrade Sobranja pročitan je „Manifest za četvrti Ilinden” kojim se Makedonci pozivaju da daju glas za slobodnu, nezavisnu i demokratsku Makedoniju i da čitav svet treba da čuje šta sadrži „Tiranska platforma”, navela je MIA.
Protesti su organizovani u 30-ak gradova širom Makedonije, između ostalog u Ohridu, Đevđeliji, Kičevu, Krivoj Palanci, Delčevu, Kočanima... (Tanjug)

Američka ambasada uručila Hrvatskoj tužbu za ustaške zločine
Ambasada SAD uručila je hrvatskom ministarstvu spoljnih poslova i evropskih integracija tužbu koju su pred okružnim sudom u Čikagu pokrenuli hrvatski Srbi, Jevreji i Romi. Oni od Hrvatske, koja je, kako u tužbi tvrde, pravna naslednica NDH, traže da žrtvama ustaških zločina, njihovim naslednicima i rodbini isplati odštetu od 3,5 milijardi dolara. Ovim iznosom bili bi obeštećeni ne samo za materijalnu štetu zbog oduzete imovine nego i za nematerijalnu štetu koju su pretrpeli zatočenici ustaških logora za vreme Drugog svetskog rata.
U Zagrebu ne prihvataju povezivanje današnje Hrvatske sa ustaškom NDH i uvereni su da tužba, koja je Zagrebu uručena još 27. februara, ali javnost za nju do juče nije znala, ne može proći na američkom sudu pošto, kako ističu, Hrvatska počiva na temeljima ZAVNOH-a, odnosno Zemaljskog antifašističkog veća.
Ovo, inače, nije prva tužba kojom su žrtve ustaškog režima pokušale da dobiju odštetu. Pre četiri godine, takođe pre sudom u Americi, preživeli logoraši, Srbi, Jevreji i Romi zajedno sa Ukrajincima, rodbinom i organizacijama koje predstavljaju 300.000 žrtava Holokausta i njihove potomke, vodili su postupak protiv Vatikanske banke. Oni su Vatikan optužili za prikrivanje bogatstva koje su hrvatski nacisti opljačkali od žrtava u koncentracionim logorima i za prikrivanje blaga koje su nacisti opljačkali od građana tadašnjeg Sovjetskog Saveza u periodu od 1941. do 1945. godine.
Postupak se završio neuspehom tužilaca, a argumenti su bili slični onima koji su navedeni i u novoj tužbi tako da se, prema pisanju hrvatskih medija, Zagreb nada istom ishodu i novog procesa.
Bez obzira na sudbinu procesa u Čikagu, zvanični Zagreb je već duže vreme suočen sa kritikama zbog popustljivosti prema desničarima, odnosno promotorima ustaške ideologije. A teško će uspeti i da izmakne pritiscima za povraćaj imovine, pre svega one oduzete Jevrejima tokom komunističkog perioda, ali i za vreme Drugog svetskog rata. Tim pre što je na stranu hrvatskih Jevreja stala i Amerika. U aprilu prošle godine je u Zagrebu boravio Nikolas Din, izaslanik Stejt departmenta za pitanja Holokausta, koji je kao osnovnu svrhu svog dolaska u Hrvatsku naveo pitanje jevrejske imovine oduzete tokom Drugog svetskog rata.
Slikanje predsednice Kolinde Grabar Kitarović sa zastavom NDH, postavljanje table sa natpisom „Za dom spremni” u blizini logora u Jasenovcu, ustaški performans na centralnom zagrebačkom Trgu bana Jelačića, samo je deo onoga što Hrvatsku potresa prethodnih meseci. Deo ovog „folklora” je i poništavanje presuda Alojziju Stepincu, Branimiru Glavašu i Miri Barešiću.
Hrvatska predsednica je, međutim, pre nekoliko dana optužila Srbiju da potencira „puzajuću fašizaciju” u Hrvatskoj koju ona, kaže, ne vidi. Gostujući na RTL-u, ona je na novinarsko pitanje kako to da ne treba pridavati važnost paradi ustaštva rekla da bi se „trebali zgroziti na šestoj ili sedmoj stranici nekog lista, ili u desetom minutu dnevnika, a ne pridavati im značaj”.
Činjenica da se ovom smotrom ustaša na centralnom zagrebačkom trgu iskazivala i podrška novom američkom predsedniku Donaldu Trampu izazvala je oštru reakciju ambasade SAD koja je „najsnažnije odbacila neonacističke i proustaške stavove izražena za vreme demonstracija” i osudila svaki pokušaj povezivanja SAD sa „ovom mrskom ideologijom”.
Posle pokušaja, kako je najavljeno „sistemskog rešenja”, vlast u Hrvatskoj je ipak odustala od uklanjanja table sa ustaškim pozdravom „Za dom spremni” postavljene pored logora u Jasenovcu. Objašnjavajući zašto ploču nije trebalo dirati, Grabar Kitarović je rekla da ona nije usmerena prema onome što se događalo u Drugom svjetskom ratu u Jasenovcu, već je postavljena u znak pijeteta prema 11 mladića koji su se borili za Hrvatsku.
Direktor beogradskog Muzeja genocida Veljko Đurić Mišina kaže za „Politiku” da nije realno očekivati da će nova tužba protiv Hrvatske uspeti.
„Pravna nauka zna da nema kontinuiteta između Nezavisne države Hrvatske i današnje Republike Hrvatske jer je u međuvremenu postojala država Jugoslavija. Stoga mi nije jasna namera podizanja zahteva za naknadu. To me donekle podseća na tužbu američkih Srba, rodom iz Krajine, protiv američke organizacije koja je direktno učestvovala u pripremi operacija ’Bljesak’ i ’Oluja’ 1995. godine. To je nešto sasvim drugo od krivice za Jadovno, Jasenovac, Kozaru, na stotine ranih stratišta”, objašnjava naš sagovornik i dodaje da bi možda trebalo razmišljati o nacionalnoj deklaraciji o genocidu koji je izvršila država Nezavisna država Hrvatska 1941–1945. godine, ali je, kaže, drugo pitanje koliko je politička elita u Srbiji voljna da se tako nešto odradi.
U odluci grupe građana iz SAD da tuže Hrvatsku zbog zločina NDH, istoričar Čedomir Antić vidi važan korak ka suočavanju hrvatskog, ali i američkog društva sa istorijskim činjenicama, ali i sa činjenicom da je „Zapad negirajući teško nasleđe Hrvatske devedesetih godina postao saučesnik u zločinu rata”.
On, kako je rekao za Tanjug, takođe smatra da ova tužba ima malih šansi, ali ističe da Srbija mora da bude istrajna u borbi za dokazivanje genocida u Hrvatskoj. „Na sličan način ranijih godina bili su tuženi Republika Srpska i Srbija. Ipak u uslovima eksplozije hrvatskog, bošnjačkog i albanskog šovinizma i ekspanzionizma odgovor je neophodan i neminovan. Potrebno je da posle godina kampanje susednih šovinizama Srbija odgovori trajnom posvećenošću osvetljavanja zločina nad srpskim narodom”, kaže Antić.

Za sarajevsku javnost Izetbegović je postao „najveća bošnjačka sramota”
Od našeg dopisnika
Sarajevo – Nakon što je iz Haga zvanično potvrđeno da je odbačen zahtev za reviziju presude po tužbi BiH protiv Srbije, član Predsedništva BiH i lider SDA Bakir Izetbegović, kao glavni  „junak” priče, suočava se sa žestokim kritikama koje ne samo da mu stižu iz bošnjačkih političkih krugova, nego i od poznatih sarajevskih intelektualaca, nevladinih organizacija, pa i šire javnosti.
Mnogo je i onih koji traže njegovu ostavku, ali i odgovornost za nešto što je znao, a prećutao je. Izetbegovićevu ulogu  u „slučaju” podnošenja zahteva za reviziju, predsednik Fondacije „Istina, pravda, pomirenje” Sinan Alić vidi kao „bezobrazno ponašanje koje vređa zdrav razum” zbog čega bi ga, kako kaže, zajedno sa lažnim agentom Sakibom Softićem trebalo privesti u Tužilaštvo BiH.
Ni„je sam Softić krenuo u taj izlet. On je imao strašnu podršku od Izetbegovića i njega bi trebalo privesti u Tužilaštvo. Ne može se država tako voditi i tu nema ni d od državničkog ponašanja. Ovo je bezobrazno ponašanje koje vređa zdrav razum”, izjavio je Alić za jednu sarajevsku televiziju.
Iako je procena ozbiljnih pravnih stručnjaka da bi revizija, čak i da je podnesena na valjan institucionalno-pravni način, „imala minimalne šanse”, univerzitetski profesor i poznati sarajevski politički analitičar Enver Kazaz smatra da ju je trebalo podneti, ali ne na „Izetbegovićev amaterski način”.
„Izetbegović je hteo pribaviti za sebe ukupan simbolički kapital bošnjačkih ratnih žrtava i pojaviti se u društvenom prostoru kao jedini zaštitnik prava Bošnjaka, te na tome dobiti naredne izbore”, naveo je Kazaz  u intervjuu Dnev„nom avazu”.
Uz napomenu da je Izetbegović reviziju pripremao amaterski i u zadnji čas, bez transparentnog društvenog dijaloga i sa sme„šnim okupljanjem pedesetak uglednih umova u Vijećnici” (skup koji je održan polovinom februara i na kome je doneta odluka o podnošenju zahteva za reviziju), Kazaz je zaključio da tih pedesetak umova o tome nije moglo odlučivati izvan institucija sistema, čak „i da je svaki od njih nobelovac lično”. On smatra da su Izetbegović i Softić najveće bošnjake sramote i da Izetbegović mora otići sa pozicije bošnjačkog člana Predsedništva BiH.
„Činjenica da je Haški sud još prošle godine izvestio da Softić nema legitimitet upućuje na zaključak da je Izetbegović svesno manipulisao bošnjačkom javnošću. Zbog toga su on i Softić najveće bošnjake sramote. I zato su oni izdali simbolički i moralni kapital žrtava, a Izetbegović mora pod hitno podneti ostavku na mesto člana Predsedništva BiH”, rekao je Kazaz.
Izetbegović je pre dva dana izjavio da „neće podneti ostavku” i da se ne kaje”.
„Postupao sam savesno, u okviru svojih ovlašćenja, uz konsultacije sa najboljim svetskim stručnjacima za međunarodno pravo i punu savest o moralnoj obavezi prema svom narodu, koji me je izabrao”, kazao je on.
Sakib Softić je u svom prvom javnom istupu posle odbijanja zahteva za reviziju naveo da je pismo koje je u maju 2016. dobio iz Haga, a u kome piše da on nije agent i da mu za reviziju treba novo imenovanje, „mišljenje jednog Registrara suda, a ne mišljenje institucije MSP”.
„Registrar Suda, pa ni sam Sud mi nisu mogli osporiti punomojeć. Punomoćje mi je mogao oduzeti vlastodavac, u ovom slučaju Predsedništvo BiH što u krajnjem slučaju nije izraženo. Izražena su neslaganja”, izjavio je Softić, a prenose sarajevski mediji.
Hrvatski član Predsedništva BiH Dragan Čović ocenio je da je skrivanje informacije da Softić nema legitimitet „najbolja ilustracija” postojanja parasistema u BiH. „Da je kojim slučajem to napravio Hrvat, bilo bi sve deklarisano kao državni udar, udar na BiH”, rekao je Čović za bosansko izdanje „Večernjeg lista”, direktno aludirajući na ponašanje Bakira Izetbegovića.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Globus: Papa Franja neće kanonizovati Stepinca
ZAGREB - Poglavar Rimokatoličke crkve papa Franja neće kanonizovati kardinala Katoličke crkve u Hrvatskoj Alojzija Stepinca, tvrdi zagrebački Globus.
„Ovaj papa neće preseći, on će to odugovlačiti”, piše zagrebački nedeljnik, pozivajući se na neimenovane izvore.
List navodi da vatikanski „insajderi” smatraju da je malo verovatno da bi u neko skorije vreme moglo doći do kanonizacije kardinala Alojzija Stepinca.
„Mislim da ovaj papa neće preseći, on će to odugovlačiti. Preuzeo je na sebe dosta riskantan potez, stvari su se jako zaoštrile, i sad - šta god odluči, izazvaće đavola. Mislim da je on sve više svestan toga. Ako proceni da bi moglo doći do još većih sukoba između dve crkve, neće se usuditi da odluči da ili ne. On jeste hrabar u mnogo čemu, ali ovo bi sad više bila politička nego crkvena hrabrost”, rekao je za Globus jedan od sagovornika.
I poslednji ambasador SFRJ pri Svetoj stolici, Ivica Maštruko, ne veruje da bi do kanonizacije moglo doći u najskorije vreme i kaže da „papi nije stalo da izaziva dalje konfrontacije” i da će „verovatno odložiti Stepinčevu kanonizaciju”.
„A što se Mešovite komisije tiče, tu zajedničkih stavova neće biti, osim što će se obe strane usaglasiti oko ocene neprihvatljivih postupaka vlasti u izricanju presude Stepincu 1946. I jedni i drugi ostaće čvrsto na svojim pozicijama”, rekao je Maštruko.
Kako piše Globus i neki drugi važni insajderi ocenili su da je „malo verovatno” da bi u neko skoro vreme moglo doći do Stepinčeve kanonizacije, a pritom upozoravaju i na činjenicu da rad Mešovite komisije ne može biti kvalitetno obavljen za godinu dana. (Tanjug)

Zvizdić: Neutemeljene spekulacije o ugroženoj bezbednosti Vučića
SARAJEVO – Predsedavajući Saveta ministara BiH Denis Zvizdić ocenio je potpuno neutemeljenim špekulacije o navodnoj ugroženosti učesnika premijerskog skupa u Sarajevu, u četvrtak, 16. marta, a posebno premijera Srbije Aleksandra Vučića.
Zvizdić je za Tanjug rekao da nije upoznat sa bilo kakvim izjavama o ugroženoj bezbednosti premijera Vučića tokom predstojećeg boravka u Sarajevu.
Premijeri država Zapadnog Balkana su posebni, specijalni i dragi gosti u Sarajevu i BiH, ističe.
„Oni su prijatelji ove države, a posebno (srpski premijer Aleksandar) Vučić za koga sam ja više puta rekao da je pokazao državničku hrabrost i mudrost”, rekao je Zvizdić povodom napisa pojedinih medija da se za Vučićev dolazak u Sarajevo sprema scenario sličan onom u Potočarima, 2015.
Zvizdić kaže da premijeri u Sarajevo dolaze među prijatelje, u zemlju koja će ih dočekati kvalitetnom, profesionalnom i dobrosusedskom dobrodošlicom.
Zvizdić: Glavne teme regionalni projekti i povezivanje
U Sarajevu se u četvrtak sastaju premijeri država Zapadnog Balkana, uključujući srpskog premijera Aleksandra Vučića, a domaćin susreta, predsedavajući Saveta ministara BiH Denis Zvizdić, za Tanjug kaže da će glavne teme biti regionalni projekti i povezivanje, zato što je cilj zemljama regiona jedinstven - a to je put ka Evropskoj uniji.
Reč je o pripremnom sastanku za samit zemalja Zapadnog Balkana, koji je planiran u julu ove godine u Trstu, a prisustvovaće mu premijeri svih zemalja, kao i evropski komesar Johanes Han i predstavnik Italije, kao zemlje domaćina narednog samita.
Zvizdić je precizirao da će biti reči o regionalnom povezivanju u smislu transportne i energetske infrastrukture, sadržajne ekonomske politike.
„Takve politike, koja sigurno vodi ka relaksaciji odnosa u celom regionu, gde su nam mir i stabilnost najvažniji prioriteti”, ističe Tvizdić.
„Zajedno sa predstavnicima EU ići ćemo na jačanje regulatornog okvira i na formiranje jedinstvenog tržišta od prostora Zapadnog Balkana, kako bismo imali bolje kapacitete i ambijent za privlačenje stranih investicija”, objašnjava „premijer” BiH .
Dodaje da će se svakako pokušati da se ide ka formiranju određenih institucija i unija, koje će značajno unaprediti trgovinsku razmenu među zemljama.
Ovog puta premijeri će, kaže Zvizdić, sami, ne čekajuci da to uradi bilo ko iz EU, sugerisati projekte iz oblasti saobraćajne i energetske infrastrukture.
„To će biti projekti za koje mi mislimo da nam mogu unaprediti značajno našu konkurentnost i kvalitetan ambijent za naš ekonomski razvoj i privlačenje investicija”, jasan je Zvizdić.(Tanjug)

Đukanović pozvao EU da zaustavi uticaj Rusije na Balkanu
PODGORICA – Bivši crnogorski premijer i aktuelni lider vladajuće DPS Milo Đukanović pozvao je danas Evropsku uniju da zaustavi ruski „destruktivni” uticaj na Balkanu, nakon što je Crna Gora, kako kaže, sprečila pokušaj Rusije „da svrgne njegovu prozapadnu vladu”.
On je u intervjuu za AP kazao da Moskva „vodi neku vrstu rata protiv Evrope” i „preti samom postojanju EU”.
„Crna Gora se tada našla na liniji vatre, ali siguran sam da Crna Gora nije glavna meta”, rekao je Đukanović i dodao da je Balkan „dobar teren za demonstraciju sile”, nakon ruske kampanje u Ukrajini i Siriji.
On je ocenio da je Rusija na primeru Crne Gore želela da pokaže Evropi i NATO-u da se ne mogu širiti bez njene saglasnosti.
„Mislim da je to bila klučna poruka za EU i NATO”, zaključio je Đukanović.
Đukanović je izrazio uverenje da će Moskva nastaviti da destabilizuje Crnu Goru sa subverzivnom propagandnom kampanjom, a kao dokaz za to naveo da jedva da prođe nedelja „a da Crna Gora ne dobije poruku od Moskve da nema za nju mesta u NATO i da treba da razmisli o tom članstvu, kao i da bi ono dovelo do političke i bezbednosne destabilizacije Crne Gore”. (Tanjug)

Lek za ustašofiliju
Čudila se ovih dana hrvatska predsednica Kolinda Grabar Kitarović što se pridaje značaj paradi ustaša i poklicima „Za dom spremni” koji su se nedavno orili sa zagrebačkog Trga bana Jelačića. Umesto toga, kaže, „trebalo se zgroziti na šestoj ili sedmoj stranici nekog lista ili u desetom minutu dnevnika”. Da je tako bilo, onda valjda ni Srbija ne bi imala argument da, kako je rekla, „potencira neko puzajuće ustaštvo” u Hrvatskoj.
Problem je, međutim, što je skup crnokošuljaša bio samo jedan u nizu izliva ustašofilije u Hrvatskoj koji ovu zemlju drmaju mesecima. A vrlo često svoju ulogu u svemu tome imala je upravo i šefica hrvatske države. Ona je bila ta koja se slikala sa raširenom zastavom sa ustaškim grbom, a onda je u jeku polemike o tabli sa ustaškim napisom u Jasenovcu o čemu su se izjašnjavali svi, od članova vlade do istoričara i običnog sveta – „glasno ćutala”.
Ovih dana smo na kraju ipak čuli njen stav da je vlada bila u pravu što tablu nije skidala i „objašnjenje” da to što na njoj stoji napis „Za dom spremni” nikako ne bi trebalo povezivati sa Drugim svetskim ratom, već sa odavanjem počasti borcima domovinskog rata. Ali, tu se ne iscrpljuje spisak. U Šibeniku je zatvorena izložba o holokaustu koju je finansirao muzej Ane Frank iz Holandije jer joj se usprotivio direktor škole u kojoj je bila otvorena pošto je predstavljala ustaše kao ubice. Optužbe za povampirenje ustaštva koje iz redova jevrejske i srpske zajednice zbog svega ovoga učestalo stižu na adresu hrvatskih zvaničnika čini se da nisu ni najmanje zabrinule tamošnju vlast.
Možda je nije zabrinula ni tužba koju su preko američke ambasade ovih dana dobili od jedne grupe Jevreja, Srba i Roma koji žive u SAD, a koji kao žrtve ili potomci žrtava ustaških logora traže naknadu štete od Hrvatske kao pravne naslednice NDH. Pravno gledano, današnja Hrvatska možda i nije naslednica NDH, ali je, nažalost, mnogo puta pokazala da se mnogih „vrednosti”, te kvazidržave, ipak, nije odrekla.
U jednom čikaškom sudu će se, dakle, raspravljati o ustaškim zločinima, što bi, bez obzira na ishod procesa, trebalo da bude satisfakcija za žrtve ovih zločina kao i njihove potomke. Više od toga nije moguće. Ni oni kao, uostalom, ni nacisti, nažalost, nikada neće biti osuđeni pa ni optuženi za genocid. U očima prava, Jasenovac kao ni bilo koji drugi logor smrti i njihovi upravnici nikada neće biti krivi za najteži zločin jer je tek 1948. godine doneta Konvencija o genocidu. U očima čovečanstva je nešto sasvim drugo.
Dakle, i ukoliko uspe da ospori pravnu vezu sa zloglasnom NDH, današnja Hrvatska definitivno ne može pobeći od svoje neslavne prošlosti. Pre svega, svojom zaslugom. Zato bi možda umesto što optužuje druge da je kleveću, bilo bolje da pokuša da problem reši sama sa sobom.

Život i stvaralaštvo Dragana – Gage Nikolića
Dvadeset hronološki složenih celina upućuje posetioce izložbe „Vikipedija” na mali vremeplov o životu i stvaralaštvu Dragana – Gage Nikolića. Centralni hol i izložbeni prostor galerije Ustanove kulture „Parobrod” ispunjeni su brojnim fotografijama scena iz filmova i pozorišnih predstava, kao i onim iz lične arhive... Posebno interesovanje posetilaca pobudili su lični predmeti, delovi garderobe, detalji iz vremena koje ovaj dramski umetnik provodio na rekama, najčešće splavovima koje je obilazio gliserom.
Zlatko Crnogorac, producent i urednik programa „Parobroda”, pozdravio je oko dve stotine poštovalaca Gage Nikolića, dok je uspomenu na velikog glumca i svog druga duhovito evocirao kompozitor Zoran Simjanović otvorivši izložbu.
U bioskopu „Dragan – Gaga Nikolić” prikazan je Gagin film „Kad budem mrtav i beo”, narednih dana od 20 časova publika će moći da vidi i ostvarenja „Povratak otpisanih”, „Sezona mira u Parizu”, „Banović Strahinja” i „Neka druga žena”, a sat ranije na repertoaru je po jedna epizoda iz serije „Poslednji čin”.

„Veterina” uklanja uginule životinje, a vlasnici ih sahranjuju po šumarcima
Uginuli psi pored puta, pregažene mačke, ostavljeni leševi konja u blizini gradskih okretnica, ali svinja i ovaca na njivama… prizor nimalo prijatan, ali i opasan po zdravlje onih koji se nađu u njihovoj blizini. Ova oblast, uprkos zakonima, i dalje nije dobro uređena. Privatni vlasnici obavezni su da obaveste nadležne službe da uklone leš uginulog ljubimca ili domaće životinje, ali uglavnom to izbegavaju. I dalje ne postoji groblje kućnih ljubimaca pa ih vlasnici sahranjuju po dvorištima i šumarcima, a problem je i nedostatak novca jer se ta usluga plaća. Ali, ima i bahatosti i neodgovornosti mnogih vlasnika.
Jedna od institucija nadležnih za neškodljivo uklanjanje leševa životinja sa javnih i privatnih površina je JKP „Veterina Beograd”.
 – O tome da se leš nalazi na javnoj površini obično nas obaveste sugrađani, vlasnici privatnih radnji i inspekcija. Taj poziv se ne naplaćuje. Kada se uginula životinja (pas, mačaka, ptica, gmizavac, glodar, domaća ili divlja životinja) nađe na javnoj površini, a nije vlasnička, bezbedno uklanjanje je besplatno – kažu u „Veterini”.



Odgovora nema

Na Odboru za zaštitu životne sredine u Skupštini Srbije sredinom novembra prošle godine čulo se, kako prenose mediji, da je samo polovina od 5.000 tona registrovanog medicinskog i veterinarskog otpada u našoj zemlji odložena na propisan način. U našoj zemlji se dnevno sakupi oko 500 tona animalnog otpada koji se nepropisno odlaže na deponije jer nedostaje spalionica.
Na pitanja da li u Beogradu postoji spalionica, koliko ih ima u Srbiji i gde se nalaze, koliki su njihovi kapaciteti i da li je zatvorena ili još radi privatna belgijska spalionica „Energo zelena” u Inđiji, u Ministarstvu poljoprivrede i životne sredine ni posle petnaestak dana nismo dobili odgovor. Na naše insistiranje da dobijemo bilo kakvo objašnjenje kratko su usmeno rekli: „Nemamo odgovor”.
Nije jasno kako nadležna institucija nema odgovor ni na jedno postavljeno pitanje iz ove oblasti.

Ali, kada ekipa izlazi na privatnu parcelu ta usluga ima svoju cenu utvrđenu zvaničnim cenovnikom.
Služba „Veterine” uklanja leševe životinja na način koji ne predstavlja rizik po druge životinje, ljude ili životnu sredinu.
– Mesto sa koga se pokupi leš temeljno se dezinfikuje, a leš odvozi specijalizovanim vozilima i čuva do njegovog otpremanja u Veterinarsku ustanovu „Proteinka” u Somboru, u objekte za sakupljanje otpadaka životinjskog porekla – kažu u „Veterini”.
Groblje kućnih ljubimaca zasad samo na crtežu
Već dve decenije vlasnici pasa i mačaka čekaju na groblje kućnih ljubimaca, a tek pre dve godine načinjeni su prvi koraci na realizaciji te ideje. Lokacija je ostala ista: novobeogradski Blok 51, a izrada projekta poverena je Saobraćajnom institutu CIP.
– Očekujemo da će biti gotov početkom juna. Potrebno je da se sačeka završetak urbanističkog plana, a onda da se dobije i građevinska dozvola – kažu u CIP-u.
Tek posle toga sledi gradnja, ali kada će se to biti u gradu ne preciziraju.
Groblje bi trebalo da se prostire na parceli od hektar i po, da ima 2.200 grobnih mesta, rozarijum i kolumbarijum za 1.100 urni, ružičnjak i vrt sećanja.
Lakovi za nokte i karmini
Tretiranje životinjskog otpada podrazumeva obeležavanje i razdvajanje otpada na prvu, drugu i treću kategoriju. U prvu kategoriju spadaju uginule i zaražene životinje. Njihovom preradom dobija se  otpad za proizvodnju energije, sagorevanje i biodizel. U drugu kategoriju ulazi klanički otpad. Prerađen, on se koristi kao energent i đubrivo. U trećoj kategoriji prerađuje se pileći otpad i može se upotrebiti kao hrana za kućne ljubimce i ribe, ali i pri proizvodnji farmaceutskih proizvoda, lakova za nokte i karmina. 
„Energo zelena” ne radi zbog pravnog spora
„Energo zelena”, firma sa većinskim belgijskim kapitalom, postrojenja za neškodljivo upravljanje otpadom otvorila je u našoj zemlji 2012. godine. Ova kompanija je posle katastrofalnih poplava 2014. u svojim pogonima preradila oko 500 tona životinjskog otpada iz Srbije i isto toliko iz Bosne i Hercegovine.
Firma je, zbog pravnih sporova, prestala da radi u decembru 2014. godine.
– Tada smo morali da otpustimo 35 ljudi, umesto da zaposlimo još 50, kako je bilo planirano. Mi smo jedina kafilerija u Srbiji koja je imala mogućnost da tretira opasan životinjski otpad u skladu sa zakonom – rekao je Tom Hanson, direktor i privatni vlasnik „Energo zelene”.

Vatra uništila stan, tri žene se nagutale dima
Požar u novobeogradskoj zgradi u Ulici dr Ivana Ribara u kome su se tri osobe nagutale dima, 1.208. je od početka godine. Ovog puta srećom nije bilo žrtava, ali je na Vojnomedicinsku akademiju zbog trovanja dimom primljena sedamdesetdevetogodišnja Milena Ć. Ona je, kako saznajemo, svesna i u stabilnom stanju, ali je za svaki slučaj zadržana na Klinici za toksikologiju. Osim nje lekari su pregledali i Svetlanu M. i Milicu M. koje su se zatekle u kući, ali i dve bebe i dvoje komšija sa spratova iznad stana koji je izgoreo. Nikom od njih nije bilo potrebno zbrinjavanje u bolnici.
Požar je, kako nezvanično saznajemo, izbio na terasi, gde se nalazi električni šporet, i brzo se proširio po stanu od oko 68 kvadrata.
Mlađe žene uspele su da na vreme izvedu baku iz spavaće sobe, ali je vatra bila brža: uništila je pokućstvo, dim je ogaravio zidove, a stan je neuslovan za život.
– Poziv smo dobili oko 8.20 časova i naše ekipe su uprkos jutarnjem špicu brzo stigle na Novi Beograd. Intervenisalo je 18 vatrogasaca sa pet vozila. Uspeli smo da obuzdamo vatru i sprečimo da se ona proširi na spratove iznad prvog, gde je požar izbio. Vatrogasci spasioci su iz stanova iznad ovog izvele neke komšije jer se dim širio prema njihovim domovima – objasnio je Rade Milošević, načelnik Uprave za vanredne situacije u Beogradu.
U ovogodišnjim požarima poginule su tri osobe. Najviše posla za vatrogasce bilo je na njivama gde su dosad ugasili čak 654 požara.

Hedvig Svimberg pred beogradskom publikom
Belgijski klarinetista Hedvig Svimberg nastupio je u Velikoj sali SKC-a prvi put u okviru međunarodne manifestacije Nacionalne srpske klarinetističke asocijacije pod nazivom „Serbian Clarinet Academy and Festival”, a sa njim se predstavila i pijanistkinja Katarina Radovanović Jeremić.
Kompozitori Lutoslavski, Nilsen, Svimberg, Oskolkov, Poklad, Arnold... bili su na repertoaru ovih umetnika. Među kompozicijama izdvajaju se tri komada Oskolkova – „Hrabri zec”, „Tužni medved” i „Radosno magarence”.
Svimberg je kompozitor i dirigent. Studirao je na Konzervatorijumu u rodnom Brižu i Kraljevskom konzervatorijumu u Gentu, kao i u Berlinu, gde je učio od Karla Lajstera, prvog klarinetiste Berlinske filharmonije. Dobitnik je prestižnih nagrada među kojima i „Maurice Van Guchte”. Do 2011. godine bio je solista Briselske filharmonije i profesor na Kraljevskom konzervatorijumu u Briselu. Gostujući je profesor na Nacionalnoj akademiji za kulturu i umetnost u Lugansku, u Ukrajini, i gostujući dirigent Luganskog kamernog orkestra.
Pijanistkinja Katarina Radovanović Jeremić na Filološko-umetničkom fakultetu u Kragujevcu predaje kamernu muziku. Posvećena je izvođenju savremenih kompozicija i delima srpskih autora. Snimila je kompakt disk „Vatrenja”, u izdanju Udruženja kompozitora Srbije, na kome sa violinistkinjom Julijom Hartig i violončelistom Goranom Mrđenovićem izvodi klavirska trija srpskih kompozitora. Doktorirala je na Fakultetu muzičke umetnosti u Beogradu, gde je i specijalizirala kamernu muziku u klasi prof. Uroša Pešića i diplomirala klavir u klasi prof. Lidije Stanković. Pohađala je postdiplomske studije za kamernu muziku na Univerzitetu za muziku u Gracu.

Umeće mira sa Dalekog istoka
Inspirisana filozofijom Dalekog istoka, umetnica Gordana Tomić prenela je „Umeće mira” na slikarsko platno. Na istoimenoj izložbi u Galeriji ULUS, ova autorka predstavila je radove velikog formata koji plene svojim valerima boja i svetlosti. Šum bambusa dočarala je zelenom bojom, u delo „Lepota izazova” umešala je plavu, žutu i smeđu, poigrala se sa pedeset nijansi crvene i bele koristeći oštre zamahe četkicom.
Traganje za unutrašnjim spoznajama, mirom u sebi i sa onima koji nas okružuju deo je Gordanine stvaralačke putanje. Ona je u svom radu inspirisana i učenjem čuvenog Moriheja Uešibe, oca aikdoa, čije su vrline zasnovane na poretku ljubavi i čistote srca. U Gordanine slike unose spokoj pa se može reći da je  postavka „Umeće mira” opravdala svoje ime.

Banđur mora da se izjasni gde želi da radi
Niš – Na aferu sa zamenikom gradonačelnika Niša Milošem Banđurom posle zvanično objavljenog mišljenja Ministarstva za državnu upravu i lokalnu samoupravu po kom su predsednici opština (gradonačelnici) i njihovi zamenici u obavezi da budu u stalnom radnom odnosu i sa sto odsto radnog angažovanja, juče je reagovao i Administrativni odbor niške skupštine. Doneta je odluka po kojoj Banđur mora hitno da se opredeli – da li će ostati na funkciji zamenika gradonačelnika sa punim radnim vremenom, ili će ostati na fakultetu. Obe funkcije ne može istovremeno da obavlja.
Miloš Banđur je najpre 15. jula prošle godine dobio rešenje u kom je primenom zakona napisano da „ostvaruje prava i obaveze po osnovu rada u Gradskom veću Niša na stalnom radu i sa punim radnim vremenom”, ali je na njegov zahtev tri meseca kasnije, 20. oktobra, 2016. godine to rešenje izmenjeno. Prema drugom, zamenik gradonačelnika na ovoj funkciji bio je angažovan samo sa deset odsto radnog vremena, i to retroaktivno od 12. jula prošle godine, što je, utvrđeno je, bilo nezakonito (u zahtevu se opredelio da preostalih 90 odsto radnog angažovanja ostvaruje na Tehničkom fakultetu u Kosovskoj Mitrovici, kako je rekao, da ne bio na finansijskom gubitku). Tim novim rešenjem umesto sa punim radnim vremenom od 40 radnih sati sedmično, dozvoljeno mu je da kao zamenik gradonačelnika radi samo četiri sata nedeljno, odnosno 48 minuta dnevno.
– Odluka našeg odbora doneta je pošto je od ministarstva stiglo obavezujuće mišljenje o radnopravnom statusu zamenika gradonačelnika, odnosno da on mora da bude sto odsto radnog vremena na ovoj funkciji. Kao i posle prethodne sednice, kada je prvobitno rešenje izmenjeno i kada je njegov zahtev za radni odnos sa skraćenim radnim vremenom prihvaćen, i sada ćemo od njega tražiti da se izjasni. Na naš zahtev iz oktobra nije odgovorio – rekao je Miloš Sekulić, predsednik Administrativnog odbora niške skupštine.
„Politika” je juče saznala da Miloš Banđur, koji je od jula do oktobra primao punu platu i na fakultetu i u kabinetu gradonačelnika, nije vratio razliku i višak protivzakonito primljenog novca kao zamenik gradonačelnika. Prošlog četvrtka Banđur je za naš list rekao da je „vratio razliku od 160.000 dinara”. Nezvanično smo saznali da gradskom budžetu Niša treba da vrati tačno 209.500 dinara.
Zanimljivo je da ovo nije prva (novčana) afera u vezi sa Milošem Banđurom. U mandatu prethodne vlasti u Nišu bio je gradski većnik sve četiri godine, iako je još s jeseni 2012. godine otkriveno da je u Osnovnom sudu u Kosovskoj Mitrovici nepravosnažnom presudom bio osuđen na kaznu zatvora od šest meseci zbog pronevere novca. Tada je rečeno da je osuđen zato što je kao predsednik sindikata na fakultetu u Kosovskoj Mitrovici sam sebi podnosio zahteve i sam sebi dodeljivao novčane pozajmice, koje nikada nije vratio. On se branio da mu je pomoć u novcu bila potrebna za zdravstvene analize, ali da nigde to nije naglašavao „kako ga ne bi bio maler”. Inače, ta presuda u prvom stepenu kasnije je poništena u niškom Apelacionom sudu i vraćena na novo odlučivanje, ali se nigde ne može saznati da li je obnovljeni sudski postupak protiv Banđura završen ili još traje.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Novoseljanima stiže „pametna raskrsnica”
Banatsko Novo Selo – Pre godinu dana meštani Banatskog Novog Sela spremali su se da izađu na glavnu seosku raskrsnicu, mesto na kom nema semafora koji pokušavaju da dobiju više od 15 godina. Od te ideje odgovorili su ih saveti da sa ulične borbe, problem semafora na međunarodnom koridoru E-70, koji seče ovo malo selo na 15 kilometara od Pančeva, pređu na teren diplomatije. Leto kasnije, kažu, pokušali su da stvar „poguraju” i preko politike do najvišeg doma ove zemlje, Skupštini Srbije, no ni ti apeli nisu pomogli.   
Odužila se tako priča o novoseljanskom semaforu, za koju drugi pak kažu da je načeta tek kada je komšijski Vladimirovac dobio jedan, uz obrazloženje da su „nerazvijena sredina, pa imaju prioritet”, a Novoseljani se pitaju od kada su to oni razvijeni. Tvrde čak i da su lagali da se kod njih u selu ne sme postaviti semafor, jer su na međunarodnom koridoru, pa se pitaju, kako mogu da ih imaju i Banatski Karlovac, Vršac, Pančevo i nebrojano mesta, na istom tom pravcu, dok je jedan od poslednjih odgovora bio kako je glavna prepreka za postavljanje semafora sa tasterom – novac. 
Tako ni oni stariji više ne pamte kada su glavnom seoskom ulicom, na nekoliko metara od osnovne škole, dve crkve, mesne zajednice, Doma kulture, počeli da prolaze šleperi, teški kamioni, autobusi, kombiji…   
Kako kažu meštani, njihova deca godinama prelaze taj isti međunarodni put bez semafora, dok vozila jure i 100 km na sat, dok natezanje sa državom traje od 2000. godine. Ukoliko se opet bude desila neka nova nezgoda na ovom mestu, upozoravaju da će isključivo biti odgovorne institucije kojima su se obraćali, a koje ništa nisu preduzele da reše situaciju.
Tako je strpljenje Novoseljana na teškom ispitu. Njih oko pet stotina rešilo je da se bori svim dozvoljenim sredstvima, između ostalog i na društvenim mrežama, te se svojevremeno na Fejsbuku pojavio profil „Hoćemo semafor u BNS”, kojim je sve rečeno. Posetioca stranice dočekuje uznemirujuća hronika, o nekoliko udesa na spornoj raskrsnici i pešačkom prelazu, kao i noviji komentari da pored obećanja tema polako zamire, ali se i uveliko šuška da je „spuštena” na lokalni nivo. 
A na lokalnom nivou, tačnije u gradskoj Agenciji za saobraćaj, na pitanja „Politike” imaju spremne odgovore. Kažu da je mnogo nejasnih i pogrešnih informacija u priči o novoseljanskom semaforu. Najpre, objašnjavaju da je u ovom slučaju reč o državnom putu 1. B kategorije, koji se prostire od Beograda do državne granice i prelaza Vatin, na kom postoji ograničenje brzine od 50 kilometara, a da je na spornoj raskrsnici do seoske škole dozvoljena brzina 30 km.
Takođe, u Agenciji podsećaju da su, umesto semafora, rešenje kružni tokovi i ograničenje brzine, koje bi moralo da se poštuje i da onda ne bi bilo opasnosti po pešake. U ovom slučaju, dodaju, problem nije postavljanje semafora, koje je inače „skup posao”, čija se cena sa svim građevinskim radovima penje i do 18 miliona dinara, nego nepoštovanje ograničenja brzine kretanja, a da bi „lek” bila pojačana kontrola saobraćaja.
Iz ove službe poručuju Novoseljanima da nisu zaboravljeni i da je u planu postavljanje detektora brzine kretanja iz oba pravca – i Pančeva i Vršca, koji će naterati vozače da na spornoj raskrsnici i u zoni škole smanje brzinu kretanja. Reč je o takozvanoj pametnoj raskrsnici, tj. uređajima sa led displejom, koji mere brzinu kretanja vozila, prikazuju je na ekranu i ukoliko je prekoračena upozoravaju na to vozača svetlećim znacima.

Čehov je kao krvno zrnce u glumačkom biću
Život je u suštini veoma jednostavna stvar i čovek mora da se potrudi pa da ga pokvari – jedna je od replika Antona Pavloviča Čehova, junaka nove predstave zemunskog Madlenijanuma „Tvoja ruka u mojoj”, autora Kerola Rokamore, u režiji Nebojše Dugalića. U duhu slavljenja velikih ljudi i ljubavi, publika će na maloj sceni Madlenijanuma u petak, 17. marta, u 20 časova moći premijerno da vidi ovu scenski uobličenu istinitu ljubavnu priču o Antonu Čehovu i njegovoj ženi, glumici Olgi Kniper. Kao inspiracija za predstavu „Tvoja ruka u mojoj” poslužila su pisma Čehova i Olge, njih oko 800, koliko su ih razmenili za šest godina svoje ljubavi. Nebojša Dugalić uradio je i scenografiju, kompozitor je Milan Nedeljković, kostimograf je Tijana Sićević.
Dok smo još u najavi realizacije predstave „Tvoja ruka u mojoj” očekivali da će tumačiti Čehova, glumac Nebojša Dugalić izabrao je da u ovom slučaju bude s druge strane scene, u funkciji reditelja.
– Bilo je nemoguće da istovremeno i režiram i glumim. Režija je možda moja primarna ljubav, bez obzira što se čitavog života bavim glumom, ali nekako sam sve vreme mislio rediteljskom logikom. Čehov je moja doživotna nepresušna tema, a ovo je zapravo još jedno novo čuđenje nad obimom njegove genijalnosti. I novo preispitivanje sebe i suočavanje s nekim mojim unutarnjim titrajima koji bi sasvim sigurno ostali nesvesni da nije bilo Čehova. Predstava je zapravo pokušaj da se zaviri u Čehovljevu dušu, njegovu intimu, prostor onoga iz čega je sve stvarao i kakva je priroda bio kada je reč o moći da voli – objašnjava Nebojša Dugalić za „Politiku”. A onda dodaje:
– Predstava „Tvoja ruka u mojoj” zasnovana je na prepisci između Čehova i njegove žene Olge Kniper, odnosno priči o njihovoj velikoj ljubavi. Dirljiva je i potresna činjenica da se od samog početka nad njihovu ljubav nadvila senka Čehovljeve drame jer je često zbog narušenog zdravlja bio prinuđen da boravi na jugu Rusije. Pisma svedoče o količini vremena koje nisu proveli zajedno, budući da su jedno drugom napisali oko 800 pisama. U njihovu ljubav je stalo sve što inače stane u ta osećanja: svi lomovi, nedostajanja, čežnje, nežnosti, nade u budućnost.
Anton Čehov, koga tumači Igor Filipović, umro je u 44. godini, ostavivši brojna pripovedačka dela i drame koje su poslužile kao uzor predstavi „Tvoja ruka u mojoj”, koja se može okarakterisati kao komedija po Čehovu. Lik Olge Kniper tumači Vjera Mujović.
– Čehov je kao krvno zrnce u glumačkom biću i teško mi je da govorim o njemu kao inspiraciji jer ga zaista doživljavam kao deo svoga bića. Anton Pavlovič je zapravo celog života sa mnom – kaže Igor Filipović.
Na Igorovu priču se nadovezuje i Vjera Mujović.
– Čini mi se da je Čehov zaista bio najbolji čovek na svetu. Rekla bih i najduhovitiji. Moja junakinja Nemica Olga Kniper nije toliko dobra. Reč je o proslavljenoj glumici koja je tumačila nekoliko Čehovljevih heroina: Arkadinu, Jelenu Andrejevnu, Mašu u komadu „Tri sestre”... Olga je bila jako nadarena za umetnost, kažu da je ona jedina bez protekcije upisala glumu pri Konzervatorijumu u Moskvi. Čehovu su lekari savetovali da ide na jug zbog zdravstvenog stanja, na Jaltu, a Olga je zbog svog angažmana morala da bude u Moskvi jer nije želela da bude samo domaćica. Ta razdvojenost Olgu je dovodila do ekstremnih situacija i ponašanja. Uz to, Olga nije omiljeni lik u Rusiji jer joj zameraju što nije ostavila karijeru i otišla na Jaltu da se brine o Čehovu, već su o njemu brinuli njegova majka, sestra i drugi. Predstava „Tvoja ruka u mojoj” upravo se bavi tom raspolućenošću, razapetošću između posla, umetnosti, potrebe za umetnošću i mogućnosti da čovek radi, voli, ali uz prepreke, nekada dugačke i po nekoliko hiljada kilometara – naglašava Vjera Mujović.

Raspad Jugoslavije podelio je srpske pisce
Nije moguće, tvrdi dr Zoran Avramović (1949), naš poznati sociolog kulture, dati nepodeljen sud o političkom doprinosu književnika srpskoj političkoj istoriji u protekla dva veka. Činjenica je da je od svih umetnosti u srpskoj naciji – književnost bila, u najvećem stepenu, politizovana posredstvom pisaca.
„Pravoslavna reč“ iz Novog Sada upravo je objavila monografiju Zorana Avramovića, u luksuznoj opremi, na gotovo trista strana, pod naslovom: „Književnici i politika u srpskoj kulturi” (1804–2014). U podnaslovu stoji: „Lepa duša i Janusovo lice politike”. Knjiga će danas biti predstavljena u Domu vojske Srbije, u Beogradu.
U politici je uvek bilo i pisaca. Kakva je bila njihova uloga?
Teško je oceniti rad Janka Veselinovića, kao predsednika opštine, ili Dobrice Ćosića, kao predsednika države. Kada je reč o političkim vrednostima koje su branili, razlike su očigledne, u individualnom i generacijskom pogledu. U 19. veku, vodeća vrednost bila je nacionalno ujedinjenje i oslobođenje, u 20. veku, nastupila je jugoslovenska konfuzija. Opšta karakteristika javnog mišljenja književnika bila je literarizacija politike nezavisno od toga da li su bili u vlasti ili opoziciji.
Smatrate da su se srpski pisci, tokom poslednja dva veka, ponašali dvostruko: racionalno-iskustveno (manjina) i osećajno-voljno i interesno (većina). Na osnovu čega ovo tvrdite?
Racionalno političko mišljenje i delovanje bilo je više izraženo u diplomatiji između dva rata. Rakić, Dučić, Crnjanski, Petrović, Nušić, Andrić, ostavili su pisane dokaze o „politici razuma”. U unutrašnjoj politici srpske nacije, pisci su, zavisno od društvenoistorijskih okolnosti, sa jakim osećanjima, izricali ocene o događajima i ličnostima. Doživljajno mišljenje je preovladavalo i lako ga je prepoznati u rečima, rečenicama, stavovima. Kvalitet političkog mišljenja se prepoznaje praktičnim razumevanjem motiva i posledica društvenog događaja i ocene političkih odluka. Crnjanski je u nekim momentima racionalno uviđao duboke protivrečnosti jugoslovenske države. Konstantinović je opisao Tita kao „velikog majstora istorije”.



Ko se obrukao

Ko se od srpskih pisaca najviše obrukao u politici?
Nije se obrukao u politici pisac koji je imao skromna znanja ili sposobnosti za političko mišljenje i delovanje, koliko oni koji su radili protiv drugih pisaca ili koji su okretali leđa svom narodu u teškim istorijskim razdobljima. Posle 1945, ističu se Radovan Zogović, Marko Ristić, Oskar Davičo. Bizarna je činjenica da Dušan Matić, u 54. godini, postaje član SKJ. Obrukali su se i oni koji su odbacivali toleranciju u javnom sučeljavanju političkih stavova.

Postoje i pisci koji su se klonili politike?
Gotovo da ih nije bilo. Momčilo Nastasijević je usamljeno iskustvo. I ko još, a da nije nešto napisao ili javno rekao o političarima na vlasti ili odlukama koje su donosili. Tako nešto je bilo očekivano u kulturi u kojoj je vekovima usmena i pisana reč, pored pravoslavlja, bila okosnica javnog života. A naročito u vreme obnove srpske državnosti.
Posle Drugog svetskog rata, beležite, bilo je i pisaca koji su učestvovali u progonu drugih pisaca?
U jednopartijskom sistemu, to je bilo mogućno. Podržavali su političku vlast koja je proganjala ideološki nepodobne pisce, ali i njihova dela. Kasnije se ova vlast usmeravala na zabranjivanje dela, ali krivični progon Gojka Đoga (1981), ostaće trajna sramota ondašnje vlasti. Dakle, i pisci značajnih umetničkih ostvarenja mogu biti borci za neslobodu i represiju. Istine radi, daleko su brojniji oni pisci koji su se suprotstavljali ideološkom i sudskom progonu pisaca.
Devedesetih godina prošlog veka došlo je do raspada države. Kako su se ponašali pisci?
Slovenački, hrvatski, makedonski, albanski pisci, i pre institucionalnog raspada SFRJ, stali su na branik političkih težnji svojih nacija. Srpski pisci su se u tom velikom događaju podelili na ostrašćene kritičare i branitelje državotvornih vrednosti srpskog naroda. O svojim političkim opredeljenjima ostavili su knjige i brojne javne tekstove. Na jednoj strani su bili Kovač, David, Stevanović, Drašković, Velikić, a na drugoj Ćosić, Bećković, Pekić, Danojlić. Odgovor za ove podele treba tražiti u više pravaca, ali jedno je izvesno: prva grupa pisaca nije uočavala razliku između temeljnih nacionalnih i državnih interesa Srba i ružnih, prolaznih manifestacija istog interesa.
Koji su naši pisci bili najduže u politici i kakav su trag ostavili?
Trag bih više ocenjivao po doprinosu, nego po dužini bavljenja politikom. Sterija, Njegoš, Laza Kostić, Dučić, Crnjanski, Ćosić... Neki su više učinili za institucije u državi i kulturi, drugi su širili ugled Srba u svetu, treći su se borili za širenje slobode i demokratije, četvrti su doprineli razvoju nacionalne svesti i dostojanstva. Međutim, ostali su i negativni tragovi. Čudi nehaj nekih pisaca prema identitetu srpskog jezika. Kako razumeti Skerlićev predlog da Srbi pređu na latinično pismo? Današnju nebrigu za pismo – staro osam vekova! Ili napade na vrednosti svekolike tradicije?
U politici su bili i književni kritičari?
I teoretičari, proučavaoci književnosti. Jovan Skerlić i Stojan Novaković, nekada, a Nikola Milošević, Petar Džadžić, Jovan Deretić u naše vreme. Nisu odoleli zovu političkog uticaja. Od većine književnika, razlikuje ih smireniji rečnik i racionalniji pristup političkim pitanjima svog vremena. Na složenosti društvenog i političkog života odgovarali su sa više smisla za argumentovan stav. Ali, i među njima je bilo onih koji nisu razumeli odnos srpstva i jugoslovenstva, odnos nacionalnog i državnog, kao najvažnije opšte vrednosti političkog delovanja.
Država je neposlušne pisce umela da cenzuriše, zabranjuje i tamniči?
Pitanje je o kakvom državnom poretku je reč, da li je vlast bila podeljena i kakvi profili ličnosti su bili na vlasti. Represija i demokratija su se smenjivali tokom dva veka prema svim građanima. Prva funkcija je posebno štetila ugledu države kada su zabranjivana dela pisaca. Primer Vuka Karadžića bila je opomena za potonje vlastodršce, ali nisu ga svi naučili. Oni mudriji na vlasti, znali su da se stvaralaštvo ne može zabranjivati. 
Današnjoj politici, čini se, pisci više nisu potrebni?
Već smo na pragu vremena kada srpski književnik nije deo funkcionerske politike. To ne znači da će se ustezati da govori i piše o opštim stvarima i političkim događajima. Međutim, javni uticaj neće biti kao nekada.

Za aerodrom u Beogradu stiglo 27 ponuda
Na pretkvalifikacioni konkurs za koncesiju za Aerodrom „Nikola Tesla” prijavio se ukupno 27 kompanija iz čitavog sveta, izjavila je potpredsednica vlade Zorana Mihajlović.
– Rok za konkurs istekao je u petak, a do nedelje popodne prijave su proveravane. Među prijavljenima su svetski priznate kompanije iz Nemačke, Francuske, Kine, Rusije, Turske, Švajcarske, ali i iz Indije, Koreje i Grčke – kaže Mihajlovićeva.
Ona je istakla da je ovako veliko interesovanje najbolji dokaz da će Aerodrom „Nikola Tesla” sigurno zadržati vodeće mesto u ovom delu Evrope.
– Odlučili smo da ne prodajemo aerodrom, već da idemo u koncesiju i sada očekujem da ćemo u ovakvoj konkurenciji dobiti odlične uslove i za Aerodrom „Nikola Tesla” i za našu zemlju. U ovakvoj konkurenciji vladi neće biti lako da izabere najboljeg ponuđača – izjavila je Mihajlovićeva.
To je potvrdio i premijer Aleksandar Vučić za Tanjug.
Prema njegovim rečima biće velika borba oko koncesije, jer svi vide Beograd kao važno i značajno mesto, čvorište svih puteva, ne samo u jugoistočnoj Evropi, već i celog Starog kontinenta.
Kako „Politika” saznaje, među ponuđačima je i nemački „Fraport”, koji upravlja aerodromom u Frankfurtu. Svoju ponudu, ova kompanija dostavila je uoči isteka roka (9. marta). Zanimljivo je da se premijer Aleksandar Vučić neposredno pre toga sastao sa Folkerom Bufijeom, premijerom nemačke Savezne pokrajine Hesen, koja zajedno sa gradom Frankfurtom ima većinski vlasnički udeo u transportnoj kompaniji „Fraport”.
Vučić je 28. februara rekao da bi dolazak „Fraporta” omogućio dodatni razvoj naše vazdušne luke, kao i uvećan kargo saobraćaj.
Ova kompanija upravlja aerodromom u Ljubljani, Antaliji, Limi, Burgasu, Hanoveru i Sankt Peterburgu. Javni poziv koji je država raspisala 10. februara sadrži i klauzulu da na njemu ne mogu da učestvuju kompanije ili sa njima povezana lica koja imaju udeo veći od 20 odsto u bilo kom aerodromu u regionu, koji se nalazi na manje od 450 kilometara od Beograda. To znači da „Fraport” ispunjava uslov postavljene geografske distance, jer vazdušnim putem do glavnog grada Slovenije ima 485 kilometara.
Iz ove kompanije za naš list su već istakli da razmatraju mogućnost proširenja internacionalnog poslovanja i da u tom cilju „analiziraju globalno tržište”.
Među zainteresovanim ponuđačima je i francuski „Vensi”, koji je svoju ponudu dostavio 7. marta. Ono što može da bude problematično je što je francuska konsultantska kuća „Lazard” privatizacioni savetnik za aerodrom, a na njihovom sajtu navedeno je da je „Vensi” jedan od njihovih partnera, dok u isto vreme „Lazardov” investicioni fond drži akcije firme „Vensi”. Inače, reč je, o jednoj od najvećih svetskih građevinskih kompanija po prihodima i jednog od glavnih koncesionara u saobraćajnoj infrastrukturi. I francuska konsultantska firma „Eži”, koja u Srbiji nadzire izgradnju auto-puteva, dostavila je svoju ponudu.
Prijavu za učešće podneo je i „Novaport”, koncesionar iz Rusije, koji upravlja aerodromima u ovoj zemlji i ima vlasnički udeo u nekima od njih. Iz Rusije su stigle još dve ponude („Herbert Smit Frihils” i „Erport of ridžens menadžment kompani”). Na pretkvalifikacioni konkurs stigle su i ponude četiri kineske kompanije. Iako se očekivalo, kineska kompanija „Šandong haj spid” nije dostavila svoju ponudu.
Među ponuđačima je i austrijski „Strabag”, koji u Srbiji takođe gradi puteve i toplovode.
I japanski „Micubiši”, sa kojim se već vode pregovori oko Metalonsko-sirćetnog kombinata iz Kikinde, zainteresovan je za aerodrom.
Inače, rok za dostavljanje neobavezujućih ponuda je produžen. Prvobitno je bilo predviđeno da zainteresovani ponuđači do 25. februara dostave svoje ponude. Do tog datuma, kako saznaje „Politika”, samo četiri kompanije su se javile na tender. Najveće interesovanje bilo je u poslednja tri dana kada je stiglo čak 13 ponuda.
Aerodrom „Nikola Tesla” sa svim učesnicima u ovom postupku potpisao je ugovor o tajnosti podataka.
Inače, u prvoj fazi ovog postupka, koja upravo traje, dostavljaju se neobavezujuće ponude, što znači da ćemo tek u drugoj fazi saznati ko je zaista zainteresovan da Aerodromom „Nikola Tesla” upravlja narednih 25 godina.

Vojnim penzionerima još jedna šansa
Vojni penzioneri Srbije moći će Republičkom fondu za penzijsko i invalidskom osiguranju da podnesu zahtev za jednokratnu isplatu razlike penzije poravnanjem i to do 31. decembra ove godine, potvrđeno je zaključkom vlade.
Dug prema penzionerima i neravnopravnost u usklađivanju i povišici penzija koja se ispravlja poslednje dve godine, potiče od 2008. godine, kada su civilnim penzionerima penzije bile uvećane za 11,06 odsto, ali su vojni penzioneri posle objedinjavanja njihovog i civilnog fonda, bili uskraćeni za celokupno povećanje. Već im je iznos na čekovima bio veći za nešto više od četiri procenta.
Dug od 2008. do 2012. sudovi ne priznaju, a oni koji se dogovore sa PIO fondom, dobijaju celinu duga (zaračunava se od 1. januara 2008. godine do momenta kada je priznato to pravo), što znači, da je isplativo dogovoriti se i sada sa PIO fondom, ponovio je više puta i Aleksandar Vulin, ministar rada.
Svi vojni penzioneri, njih 57.240, bez obzira da li su išli na vansudsko poravnanje, ili ne, već su dobili uvećanu penziju za 6,57 odsto, koliko je Ustavni sud odredio. Ostalima koji su se dogovorili sa PIO fondom o vansudskom poravnanju, isplaćena je jednokratna odšteta za sve ove godine.
Ljubomir Draganjac, predsednik Udruženje vojnih penzionera Srbije, zahvalio je nadležnima na razumevanju i pruženoj pomoći u donošenju ovakvog zaključka, budući da se na taj način omogućava velikom broju vojnih penzionera da neisplaćenu razliku naplate preko PIO fonda.
U Udruženju smatraju da je produženje roka obostrano korisno, jer se najveći broj vojnih penzionera opredelio da neisplaćenu razliku ostvaruje preko PIO fonda čime su se izbegli sudski troškovi, zatezne kamate i advokatski i drugi troškovi, koji padaju na teret ovog fonda.
Prema poslednjim podacima, oko 30.000 vojnih penzionera tužilo je državu, s tim što i dalje imaju mogućnost da odustanu od tužbe i poravnaju dug s PIO fondom.
Razlog zašto je do produženja roka došlo je i činjenica da i dalje ima naslednika vojnih penzionera koji nisu završili ostavinske sudske postupke, zbog čega nisu mogli da podnose zahteve za poravnavanje.
 Pojedini vojni penzioneri, koji nisu želeli da prekinu sudski spor, tvrde da su bolje prošli od svojih kolega, jer su uz osnovni dug uspeli da naplate i kamatu. Drugi, pak, koji su prihvatili ponudu države kažu da im nije jasno zašto ih advokati i dalje vuku za rukav da im nadomeste troškove kada su prekinuli sudske sporove.
Pojedini advokati traže 10 odsto za 2008. i 2009. godinu, iako su oni potpisali vansudsko poravnanje i 10 procenata uzimaju za presudu koja nema veze sa poravnanjem, uz napomenu da će ih tužiti, ako ne plate.
Branko Popović, advokat, objašnjava da bez obzira na to što su penzioneri odlučili da povuku tužbu, moraju da izmire dug prema advokatima, jer su se na to najverovatnije obavezali.
– Pretpostavljam da su pre nego što im je država ponudila ovu mogućnost da poravnanjem naplate razliku penzije, oštećeni vojni penzioneri s advokatima potpisivali ugovore na osnovu kojih ovi naplaćuju svoje usluge, u skladu s tarifom. Neki su, koliko znam, pristali samo da plate troškove suđenja, ali ne i procenat po realizaciji, odnosno po konačnoj presudi – kaže ovaj advokat koji je u nekoliko slučajeva zastupao vojne penzionere ovim povodom.
Sada se ta obaveza, ističe, mora izmiriti u procentu u kom je navedeno u ugovoru, inače, advokat ima zakonsko pravo da tuži penzionera koji se ogluši o potpisan ugovor. Advokat će propisano fakturisati svoje usluge i troškove naplatiti u izvršnom postupku, zaključuje naš sagovornik.

Nedimović: Uvoz malina nas ne ugrožava
Srbija je u poslednja dva meseca izvezla 12.000 tona malina, a uvezla hiljadu tona, tako da su netačne informacije da uvoz malina uništava domaću proizvodnju, izjavio je ministar poljoprivrede Branislav Nedimović.
– Priče o nekom uvozu koji uništava ovde proizvodnju apsolutno ne stoje – rekao je Nedimović novinarima posle sastanka sa hladnjačarima u Arilju, koje je pozvao da učestvuju u radnoj grupi koja će se baviti malinom kao strateškim poljoprivrednim proizvodom. Nedimović je dodao da je od hiljadu tona uvezene maline oko 600 tona iz Bosne i Hercegovine, preneo je Tanjug.  
– Mi smo potpisnici različitih sporazuma koji garantuju otvoreno tržište, ali Srbija dominira u kvalitetu i ne može uvezena roba trenutno da parira našoj – izričit je bio ministar.
– Ističe da Srbija ne može da zabrani da neko kupuje jeftinu robu, kao i da, kad neka roba pređe preko naše zemlje i završi u nekoj drugoj zemlji, to ne znači da automatski utiče na našu cenu.
 – Najlakše je reći uvozi se bez konkretnih podataka. Ovi podaci koje sam izneo su precizni i od pre nekoliko dana, a potiču od naše carine. Možda se oni nekom ne sviđaju – primetio je Nedimović.
Ministar poljoprivrede, međutim, nije komentarisao problem na koji ukazuju poznavaoci tržišta i koji je zaista u jednom trenutku pretio da ugrozi izvoz srpske maline. Kako je „Politika” nedavno objavila u poslednjih mesec dana interesovanje kupaca za srpsku malinu bilo je najniže u poslednjih nekoliko godina. Kao jedan od razloga za pad prodaje stručnjaci navode to što su pojedini izvoznici uhvaćeni da su sorte „vilamet” i „miker” mešali sa „polkom” i „polanom” koje su daleko slabijeg kvaliteta. To je rađeno zbog slabijeg roda kvalitetnijih i skupljih sorti, što je izazvalo nezadovoljstvo kod kupaca u Evropi, pa su vraćali i čitave kontingente ovog voća. Ko je bio umešan u te poslove nikada nije objavljeno, iako takve malverzacije ugrožavaju reputaciju domaćih proizvođača.
Na pad kvaliteta srpske maline, pa tako i slabije interesovanje za nju, uticala je nekontrolisana sadnja ovog voća koje je Srbiji prošle godine donelo prihod od 248 miliona dolara. Poslednjih nekoliko godina malina je sađena tamo gde nikada ranije nije – u Vojvodini, Stigu čak i u okolini Beograda. U krajevima u kojima agroekološki uslovi ne dozvoljavaju uzgoj maline najboljeg kvaliteta.  Ministarstvo poljoprivrede potvrdilo je nedavno da je u Srbiju prošle godine vraćeno 360 tona smrznute maline namenjene stranim tržištima zbog lošeg kvaliteta i nečistoća, prisustva primesa i lišća u kontingentima voća. Spekulisalo se i da je problem nastao i zbog viška pesticida u malinama, ali su u ovom ministarstvu to demantovali.
– Želimo na sveobuhvatan način da sagledamo malinu kao strateški poljoprivredni proizvod, ne samo u okviru otkupne cene koja će biti ove godine već i u smislu da li imamo dovoljno skladišnih kapaciteta za kompletnu proizvodnju i šta će se dešavati u narednim godinama – rekao je Nedimović. Cena je, dodao je, bila dobra u prethodne dve godine i automatski su se povećali proizvođački kapaciteti, što stvara neke druge probleme.
 – Imamo problema i sa sadnim materijalom i fitosanitarnom zaštitom koji nam mogu u budućnosti predstavljati prepreku za izvoz. Na nama je da sagledamo celu situaciju, ima tu različitih ideja, od uslovljavanja da se ne ide ispod nekog nivoa, do druge strane koja je spremna da razgovara o nekoj preraspodeli ukupne dobiti u celom procesu – rekao je ministar poljoprivrede.

Vujović: Ubrzavamo privredni rast
Ministar finansija Dušan Vujović kaže da Srbija ubrzava privredni rast i da je cilj da se u nerednom periodu dostigne rast od četiri odsto.
„Projektujemo privredni rast od tri odsto za ovu godinu, tri i po za naredne dve godine i četiri odsto posle toga”, rekao je Vujović u Privrednoj komori Srbije.
Kako je naveo, srpska privreda na dobrom je putu i svake godine beležimo bolje rezultate od planiranih, ali da se namerno prave skromnije projekcije privrednog rasta zbog troškova.
Država će nastaviti da radi na privlačenju investicija, poručio je Vujović, na skupu u PKS, na kojem je predstavljena studija „Društveno-ekonomski uticaj Koka-kola sistema u Srbiji”, a kojem su prisustvovali ambasador SAD u Srbiji Kajl Skota i predsednik Komore Marko Čadež. (Tanjug)

Vlasi na meti „Oka naroda”
Kosovska Mitrovica – Azem Vlasi, advokat i politički analitičar iz Prištine, nekadašnji visoki omladinski funkcioner u vreme SFRJ, pušten je na kućno lečenje nakon što je u njega u ponedeljak ujutro, na vratima stana pucao Murat Jašari. Kako saznajemo, Jašari je pripadnik tajne organizacije „Oko naroda” sa sedištem u Švajcarskoj. U telefonskom razgovoru za naš list, Vlasi je kazao da je bolje i da „ništa nije strašno”.
– Otpustili su me iz bolnice, s tim što sam bio na kontrolnom pregledu. Bolje se osećam, a već od sutra ću biti samo pod terapijom i ići na zakazane kontrole – rekao je Azem Vlasi.
Podsećamo, on živi u porodičnom stanu u Prištini, u Ulici Hajdar Duši, gde mu je i kancelarija, a zgrada je pokrivena video-nadzorom. To je policiji bilo dovoljno da identifikuje i uhapsi napadača i osobu koja mu je pomogla da pobegne.
Pitali smo advokata Vlasija da li mu, posle više od 24 sata od napada koji je on okvalifikovao kao atentat, a kosovska policija kao pokušaj ubistva, pada na um šta bi mogao da bude motiv i da li su tačne nezvanične priče da se napadačima zamerio zbog delovanja osamdesetih godina prošlog veka.
– Ne bih želeo da se bavim spekulacijama. Pojma nemam ko su oni. Ja ih ne znam. Samo znam, da se na vratima pojavio nepoznati čovek i da su brzom reakcijom policije, nekoliko sati nakon atentata, uhapšena dvojica. Znam i da to nije individualni akt i da na mene nije pucano ni iz ličnih, ni iz porodičnih razloga. Razlozi su politički, a zašto sam ja meta, zbog kojeg cilja i od koga je napad naručen, pokazaće istraga. Osećam strah i nesigurnost jer ne verujem da sam samo ja meta – kazao je Vlasi na kraju razgovora za „Politiku”.
Muratu Jašariju iz Kumanova, koji je rođeni brat Ismeta Jašarija, javnosti poznatom kao „komandant Kumanova” i Avniju Lumnici, rodom iz okoline Podujeva, koji su, navodno, pripadnici tajne organizacije „Oko naroda” sa sedištem u Švajcarskoj, kosovska policija je odredila policijski pritvor od 48 sati. Na osnovu praćenja bezbednosnih službi Kosova, kako nezvanično saznajemo, evidentirano je da su na teritoriju Kosova ušli 5. marta ove godine.
Za sve vreme boravka, do napada na advokata Vlasija, bili su pod prismotrom bezbednosnih službi. Kako prenose albanski mediji, na meti ove organizacije, u kojoj krilo Murata Jašarija broji 12 članova, su i visoki kosovski zvaničnici, ali i akteri političkih događaja iz osamdesetih godina prošlog veka.
Napad na Vlasija simbolično je izveden na godišnjicu masovnih demonstracija koje su 1981. godine Albanci izveli u Prištini, ali i u svim većim gradovima na Kosovu. Spekuliše se da je navodni Vlasijev pasivan odnos prema demonstracijama samo jedan od razloga što se našao na spisku ove tajne organizacije.
Uhapšeni Jašari, koji je kao i Lumnica duže vreme živeo u Švajcarskoj, po izveštajima albanskih medija, rekao je da bi pucao i na kosovskog premijera Isu Mustafu, a poznato je da su nedavno oko prištinskih institucija (skupštine, vlade, tužilaštva...) upravo zbog najavljenih pretnji, pojačane bezbednosne mere na najviši nivo.

Titov skojevac, Mustafin mentor i Tačijev savetnik
Veština da se prilagodi okruženju u kojem živi i gotovo nepogrešivo predvidi politički kurs ka kojem treba ploviti, odlučujuće je delovala na političku i životnu karijeru Azema Vlasija. U vreme Josipa Broza Tita, bio je perspektivan studentski, a potom i omladinski funkcioner, dospevši, kao udarnički kosovski kadar, do moćne funkcije predsednika Saveza Socijalističke omladine Jugoslavije.
Iz te organizacije su stvoreni mnogi kadrovi koji su još na sceni ili iza nje, ali svako od njih vuče konce u ostacima nekadašnje zemlje čije su crvene marame nosili. Od Mila Đukanovića, Tahira Hasanovića, Zorana Anđelkovića Bakija, Žarka Jokanovića…
Na tribini povodom Dana mladosti, Vlasi je stajao pored Tita, kada je maršalu štafetu uručila omladinka sa Kosova Sanije Hiseni. Tita posle više nije bilo, Hiseni je otišla u Kanadu, a Vlasi je iz maršalove, zaigrao u prizrenskoj ligi. Nije krio da je bio jedan od prvih kosovskih kadrova koji je ubirao plodove Ustava iz 1974. godine.
U jednom od intervjua je rekao da su njegovi odnosi sa Titom od 1974. do 1979. godine bili bliski i da su se često sretali i razgovarali.
– Pitao me je jednom, šta bi Albanci još hteli da bi bili zadovoljni kao drugi u Jugoslaviji. Rekao sam mu: status federalne jedinice. Znači da na Kosovu imaju vlast koju imaju i republike, a da u Federaciji participiraju u svemu kao republike. To je značilo – republiku. Tito mi je odgovorio: „Sve ćete imati, ali nemojte za sada insistirati i na samom nazivu republika, jer je to osetljivo zbog drugih. Vremenom će se i to rešiti.” Sigurno je to o osetljivosti na naziv mislio da se neće svideti Srbima – pričao je Vlasi nakon što je doživeo mnogo više nego što je nudio Titu. To je otkrio kada je takozvana država Kosovo priznata od većine najuticajnijih zemalja zapada.
Titoista i Jugosloven, školovan u Beogradu i Prištini, upućen je u srpsko i pokrajinsko komunističko gnezdo. Njegove nekadašnje crvene kolege iz Beograda tvrde da bi Azem ostao zauvek odan SFRJ, da njegov unutrašnji kompas nije prepoznao kako se na vreme treba distancirati od politike Slobodana Miloševića.
– Uvek treba razumeti postupke ljudi u okruženju u kojem žive i rade. Njegova supruga Nadira je bila veći Jugosloven od svih koje sam poznavao. Ostao bi i Azem čvrsti titoista i Jugosloven – kaže mi jedan iz kružoka bivših beogradskih skojevaca.
Gospođa Nadira Avdić Vlasi je takođe evoluirala. Nekadašnja Jugoslovenka je od bivše predsednice Kosova Atifete Jahjaga, dobila predsedničku medalju za zasluge. Bošnjakinja rođena u Banjaluci, studirala je u Beogradu, sarađivala u beogradskom „Studentu”, potom je bila dopisnik sa Kosova zagrebačkog dnevnika „Vjesnik”, pa Glasa Amerike, Slobodne Evrope, Dojče vele…
Priznala je da je orden više od nje, zaslužio njen suprug. I u pravu je. Od štrajka rudara u Trepči koji je zabeležen kao početak raspada Jugoslavije, Vlasi otkriva karte. Za srpsku javnost, bilo je to još jedno okupljanje Albanaca, u višegodišnjem pokušaju da steknu status sedme republike u tadašnjoj SFRJ, kao startnu poziciju ka sticanju nezavisnosti.
Štrajk je počeo u znak podrške smenjenom rukovodstvu Saveza komunista Kosova –Azemu Vlasiju i Kaćuši Jašari, a bio usmeren protiv novopostavljenog rukovodstva – Rahmana Morine i Ali Šukrije, takozvanih lojalnih Albanaca, biranih po ukusu Slobodana Miloševića.
U jesen 1988. godine, Vlasi je, kao član CK SK Kosova, zajedno sa predsednicom kosovskih komunista, Kaćušom Jašari, došao u sukob sa tadašnjim rukovodstvom Srbije. Oni su se suprotstavili ustavnim i političkim promenama koje su podrazumevale ograničavanje pokrajinske autonomije. Azem Vlasi i Kaćuša Jašari ubrzo su smenjeni.
Vlasi je u to vreme uživao podršku kosovskih Albanaca i počele su demonstracije širom Kosova. Kulminirale su upravo štrajkom rudara u Starom trgu. Zatvorili su se 20. februara 1989. godine u rudarska okna, započevši štrajk glađu. Četiri dana od početka generalnog štrajka, rudare su 24. februara posetili član predsedništva SFRJ Stipe Šuvar i tadašnji lider CK SK Srbije Slobodan Milošević i sa njima razgovarali u jami. Sa rudarima je kasnije pričao i Azem Vlasi.
Dan kasnije, Predsedništvo SFRJ odlučuje da pošalje dodatne snage reda na Kosovo, a na proširenoj sednici Predsedništva države, 26. i 27. februara, doneta je odluka da se na Kosovu uvede vanredno stanje.
Rudari obustavljaju štrajk nakon što je Rahman Morina dao privremenu ostavku. Mnogobrojne domaće i međunarodne medijske ekipe sjatile su se u rudnik. Ostaće zabeležene slike rudara kako napuštaju jamu, uz mnoštvo belih mantila koji ih pridržavaju da se rudari ne bi srušili od iscrpljenosti usled gladovanja i boravka pod zemljom. Međutim, na pojedinim snimcima su se videli i sveži rudari sa obrijanim licima. U svet su, međutim, već poslate slike onih iscrpljenih trudbenika Starog trga, kao žrtava „velikosrpske politike koju je oličavao Milošević”.
Dan kasnije, 28. februara, masa pristalica Slobodana Miloševića, na mitingu u Beogradu, zatražila je hapšenje Vlasija. Ostaće upamćene rečenice okupljenih: „Uhapsite Vlasija!” i Miloševićevi odgovori: „Ne čujem dobro!... „Biće uhapšeni!”
Savezna milicija je ugušila proteste na Kosovu, a Azem Vlasi, Aziz Abraši i direktor rudnika „Stari trg”, Burhan Kavaja, uhapšeni su početkom marta zbog kontrarevolucionarne aktivnosti. Vlasi je iz zatvora izašao u aprilu sledeće godine.
Govorio je Vlasi kako je jezgro mitingaša bilo organizovano da kliče „Uhapsite Vlasija” i to upravo kada im se uveče obrati Milošević.
S oreolom disidenta i liberalnog intelektualca, Vlasi se bavi advokaturom, postaje rado slušani analitičar na postjugoslovenskim prostorima, ali se ipak nije domogao ključne uloge lidera kosovskih Albanaca.
S jedne strane, vrh albanske komunističke nomenklature, poput Mahmuta Bakalija, Azema Vlasija i Fadilja Hodže bio je sumnjiv zbog predugog boravka u Beogradu, dok su, sa druge strane, deklarisani nacionalisti bili ili u zatvoru ili u emigraciji. Izbor je pao na skromnog Ibrahima Rugovu, koji je dane provodio igrajući šah u Udruženju književnika Kosova.
U međuvremenu, stvarno liderstvo Albanaca preuzeli su daleko žešći igrači, poput Hašima Tačija, Ramuša Haradinaja i Agima Čekua, dok je Vlasi ostao naizgled po strani, sa ambicijom da postane prvi ambasador nezavisne države Kosovo u Srbiji.
Ipak je njegova uloga u kadriranju u Prištini, u najmanju ruku, veća nego što se se može pomisliti. Aktuelni kosovski premijer Isa Mustafa je upravo čedo Azema Vlasija. Mustafa je još jedan skojevac Saveza socijalističke omladine Jugoslavije. Opisuju ga kao srećan spoj stare i nove škole, onih i ovih vremena. U aktuelnoj generaciji kosovskih političara, pored Vlasija, Mustafa poseduje najveće iskustvo, kao Titov omladinac, potom čelnik izvršne vlasti u Prištini koji se priključio prvoj političkoj formaciji koja je nastupila u vreme partijskog pluralizma. Bio je to LDK koji je osnovao Ibrahim Rugova.
Vlasi i dalje radi kao advokat. U prištinskoj igri senki, lideri su se manje-više menjali. Ostajao je Azem Vlasi, kao njihov politički savetnik, kao politička konstanta između onih i ovih vremena. Danas je uz aktuelnog predsednika Hašima Tačija. Kao savetnik, naravno.

Uhapšena i treća osoba zbog napada na Vlasija
PRIŠTINA – Kosovska policija uhapsila je danas i treću osobu zbog sumnje da je učestvovala u pripremi napada na advokata Azema Vlasija.
Kako se navodi, uhapšen je A.I., vlasnik hotela u kome su bili smešteni Murat Jašari i njegov navodni pomagač Avni Lumnica, za koje se tvrdi da su na Kosovo ušli 5. marta, prenosi prištinski Indeksonlajn.
Njih dvojica su zbog sumnjivih aktivnosti, povremeno bili pod prismotrom bezbednosnih službi, a uhapšeni su u Ibrahimijevom hotelu.
Kako se navodi, A.I. ih nije registrovao u hotelu kao goste, zbog čega je i uhapšen.
U iskazu pred istražnim sudijom, Jašari je kazao da „nije želeo da ubije Vlasija, već samo da ga povredi”, navodi prištinski Ekspres.
Azem Vlasi napadnut je u ponedeljak na kućnom pragu i pogođen je metkom u rame, međutim, metak je prošao kroz meko tkivo.
Nakon 24 sata u bolnici, Vlasi je pušten na kućno lečenje.
Prištinski mediji pokušaj ubistva Azema Vlasija ocenjuju kao pokušaj promocije organizacije „Oko naroda” i Murata Jašarija kao lidera te grupe koja navodno broji najmanje 12 osoba i navode da bi buduće mete te organizacije mogli da budu kosovski zvanicnici koji su se saglasili sa demarkacijom sa Crnom Gorom, ali i akteri značajnih političkih događaja osamdesetih godina prošlog veka odigrali na Kosovu. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Bolja komunikacija službi smanjuje broj stradalih na putu
Broj nastradalih u saobraćajnim nesrećama može se smanjiti ako službe koje učestvuju u spašavanju života bolje komuniciraju i deluju celovito, rečeno je danas na konferenciji „Zajedničko delovanje hitnih službi u saobraćaju „ koju je organizovao Auto moto savez Srbije i Srpski komitet za bezbednost saobraćaja.
Generalni sekretar Auto moto saveza Srbije Predrag Đurđev, rekao je da je glavni cilj ove konferencije da se službe dogovore oko zajedničkog delovanja i donesu konkretne zaključke vezane za rad i prevenciju saobraćajnih nezgoda.
„Problem je što je svaka služba pojedinačno delovala i informacije su se razmenjivale na nivou informisanosti, bilo bi potrebno sve te službe ukrupniti u celinu koja bi odgovorno i funkcionalno sprovodila sve ono što je potrebno na terenu”, rekao je Đurđev.
On je naglasio da AMSS predstavlja tačku ukrštanja svih hitnih službi za prevenciju nezgoda u saobraćaju i da raspolaže kapacitetima i ljudima koji su na svetskom nivou.
Đurđev je podsetio da mediji treba da budu glas savesti, da upozoravaju na sve oblike rizičnog ponašanja kako bi se predupredilo najgore, smrtni ishod saobraćajne nesreće.
Načelnik saobraćajne policije, Nebojša Arsov rekao je da Saobraćajna policija i hitne medicinske službe prve izlaze na mesto nesreće te da tako prava komunikacija između ove dve službe može dovesti do spasenja života.
„Unapređenje saradnje između službe hitne medicinske pomoći, Sektora za vanredne situacije i Saobraćajne policije je ključan faktor koji može dovesti do smanjenja broja žrtava saobraćajnih nezgoda”, rekao je Arsov.
Načelnik trijažne službe Urgentnog centra Vladimir Arsenijević, naglašava važnost koordinacije i organizacije službi koje rade na spašavanju života i pravljenje nacionalnih protokola za zbrinjavanje saobraćajnih i drugih nezgoda u budućnosti.
„U narednom periodu jako je važno da se izgradi jedna teritorijalna regionalizacija koja već postoji ali nije dovoljno čvrsta. Ključna je međusobna komunikacija jer samo tako sigurno možemo doći do „zlatnog sata” koji je jako bitan za zbrinjavanje teško obolelih i povređenih”, rekao je Arsenijević.
On je istakao potrebu da se na nivou države postojeći nacionalni vodiči sublimiraju u jedan nacionalni vodič koji će definisati jasne protokole kako gde i na koji način doći do teško povređenog i pružiti mu pomoć. (Tanjug)

Crkve u porez ne veruju
Iako je patrijarh Irinej jedini verski poglavar koji je javno rekao da SPC neće plaćati porez na imovinu sve dok joj država ne vrati sve što joj je oduzeto posle Drugog svetskog rata, i ostale tradicionalne crkve i verske zajednice u Srbiji slažu se sa ovim stavom.
Iako svih pet tradicionalnih crkava i verskih zajednica nisu u potpunosti oslobođene plaćanja poreza na imovinu, država ta neplaćanja toleriše. U pojedinim lokalnim samoupravama, Srpska pravoslavna crkva kao ni ostale tradicionalne verske zajednice nisu ni zavedene kao poreski obveznici, što formalnopravno znači da i nemaju dugova prema državi.



Finansijske pogodnosti

U Srbiji tradicionalne crkve i verske zajednice oslobođene su plaćanja poreza na obavljanje verske delatnosti (krštenja, venčanja, sahrane...), ne plaćaju PDV ni na štampanje verskih knjiga, materijal za izradu sveća ili građu za podizanje ili obnovu hramova. Takođe, oslobođene su plaćanja republičkih i administrativnih taksa.

Zakon o porezu na imovinu predviđa oslobođenje od poreza samo za objekte koji se koriste za obavljanje bogoslužbene delatnosti. Međutim, verske zajednice na plaćaju porez ni na mnogobrojne poslovne prostore, kuće, zgrade, konake, vinograde i ostalo zemljište.
Mileta Radojević, direktor Uprave za saradnju sa crkvama i verskim zajednicama, pre dva meseca je izjavio da ne postoji prećutni dogovor SPC i države kada je u pitanju porez na imovinu, ali je naglasio da je logično da SPC ne plaća porez jer je država 70 godina koristila njihovu otetu imovinu.
Radojević u toku jučerašnjeg dana nije želeo da komentariše ovu temu, niti ovu svoju izjavu, već nas je uputio na Poresku upravu.
– Ne bih da ponavljam ono što sam rekao jer je to bio moj lični stav. Porezi nisu u domenu rada Uprave za saradnju sa crkvama i verskim zajednicama – šturo je prokomentarisao Radojević.
Stav Islamske zajednice Srbije je, kako saznajemo, da će porez na imovinu plaćati kada to bude učinila SPC. Ipak, sve poreske obaveze prema državi ispunjene su kada je u pitanju poslovanje agencije „Halal Srbija”, pri Rijasetu Islamske zajednice Srbije, zadužene za sertifikaciju prehrambenih proizvoda.
Muhamed Jusufspahić, predsednik Vrhovnog sabora Islamske zajednice Srbije, izjavio je za naš list da država ne može da insistira na plaćanju poreza pre nego što reši mnoga imovinskopravna pitanja, kao što je status Bajrakli džamije. Vlasnik ove bogomolje i dalje je Republika Srbija, a korisnik Grad Beograd, podsetio je Jusufspahić.
– To znači da je predsednik Tomislav Nikolić zapravo reis Islamske zajednice, a muftija beogradski je gradonačelnik Siniša Mali – šaljivo je prokomentarisao naš sagovornik.
Đerđ Pap, poreski savetnik i nekadašnji direktor Poreske uprave, ističe da nema izgovora za neplaćanje poreza. On je podsetio da se za izbegavanje ove obaveze podnosi prekršajna prijava. Poreska disciplina se veoma teško obezbeđuje, kako kaže naš sagovornik, a pozivanje na neplaćanje u istupima verskih velikodostojnika nanosi nepopravljivu štetu.
– Neprihvatljivo je da neko javno kaže da ne plaća porez, a da država ne reaguje. Veliki broj ljudi čeka da im bude vraćeno oduzeto posle 1945. godine, ali svi oni moraju da plaćaju porez na ostalu imovinu. Zakon mora podjednako da važi za sve – naglašava naš sagovornik.
On je objasnio da je svaki poreski obaveznik dužan da podnese poresku prijavu u roku od 30 dana od preuzimanja određene imovine. Ukoliko to ne učini, lokalna samouprava bi trebalo da ga pozove i podseti na tu obavezu. Ako se ogluši, opština je dužna da protiv njega podnese prekršajnu prijavu. Nakon toga visina poreza se utvrđuje na osnovu podataka drugih službi kao što su Katastar ili preduzeća zadužena za naplatu komunalija.
Pitanja o poreskom statusu SPC naša redakcija je pre dve nedelje poslala na adrese devet lokalnih samouprava na čijoj teritoriji se nalaze sedišta eparhija.
Predstavnici lokalne poreske administracije u Sremskim Karlovcima, gde je sedište Eparhije sremske, odgovorili su nam da najveći broj objekata koji su u vlasništvu SPC na teritoriji njihove opštine nije namenjen za bogosluženje. To znači, kako kažu u Sremskim Karlovcima, da bi za većinu objekata SPC trebalo da plaća porez, ali njeni predstavnici to ne čine. Oni nisu odgovorili na naša pitanja da li se eparhiji obračunava dugovanje za porez na imovinu, od kada ne plaćaju ovu obavezu i koliki im je dug.
Eparhija niška nema podnete poreske prijave niti ima utvrđene poreske obaveze, kažu niški poreski službenici. Slična je situacija  i u Kruševcu čiji predstavnici kažu da SPC nije obveznik poreza na imovinu kao ni ostale crkve i verske zajednice. Predstavnici nekoliko lokalnih samouprava tvrdili su da su sve crkve i verske zajednice u potpunosti oslobođene poreza na imovinu. Odgovori na pitanja o poreskom statusu SPC nisu nam stigla iz nadležnih uprava u Beogradu, Pančevu, Novom Sadu i Požarevcu.
Predstavnici pančevačke poreske uprave čak su naglasili da ne možemo dobiti podatke o poreskom statusu i eventualnom dugovanju SPC jer su ovi podaci tajni. Ipak, u Zakonu o poreskom postupku i poreskoj administraciji, na koji su se pozvali, naglašeno je da „obaveza čuvanja tajnog podatka nije povređena ukoliko je taj podatak u vezi sa postojanjem poreskog duga”. Osim toga, po slovu tog zakona, Poreska uprava je dužna da dva puta godišnje objavljuje spisak poreskih dužnika čija su dugovanja veća od 20 miliona dinara.

Od alergija pati svako četvrto dete u Srbiji
Sezona alergija je počela. Trenutno polen breze najviše muči građane Srbije.
U vazduhu će ove nedelje biti povećane i koncentracije polena javora, graba, topole i vrbe – prognoza je Nacionalne mreže za monitoring polena u Agenciji za zaštitu životne sredine. U Srbiji se koncentracije alergena prate na 26 mernih stanica. Ove godine merenje je započeto 6. februara, a informacije sa stanica za monitoring značajne su da bi osetljive osobe na vreme počele sa terapijom.
Prof. dr Branimir Nestorović, načelnik Odeljenja za alergologiju i pulmologiju Univerzitetske dečje klinike, navodi da svako četvrto dece u Srbiji pati od alergija. Među odraslim stanovništvom broj alergičara je i veći. Mnogi i ne potraže pomoć lekara, već se sami bore kako znaju i umeju.
– Kada se kaže alergijska kijavica svi pomisle samo na curenje iz nosa, kijanje, svrab, šištanje u plućima i otežano disanje. Zaboravlja se na velike psihičke probleme ovih pacijenata, koji su napeti, razdražljivi i imaju poremećaj koncentracije – objasnio je dr Nestorović.
Kako kaže ovaj pulmolog, veliki problem je i duga sezona alergija – od februara do novembra. Alergične osobe lekove moraju da uzimaju svakodnevno, a kada su koncentracije polena visoke lekari prepisuju i
pumpice za nos ili astmu.
Dr Nestorović ovim pacijentima savetuje da redovno prate rezultate merenje koncentracije polena na sajtu Agenciji za zaštitu životne sredine. Osobama koje trenutno nemaju tegobe, ali odranije znaju da će ih alergije namučiti, preporučuje da bez odlaganja započnu sa terapijom čim merenja pokažu povećane koncentracije polena na koje su alergični.
Tipični simptomi alergija su bistra sekrecija iz nosa, salve kijanja, čak i po 10–20 puta u toku dana, ali i karakterističan svrab sluznice nosa i ždrela, ponekad i gušobolja. Tipičan je i konjunktivitis u vidu vodenih očiju, koje traje duže, a ponekad se javi i otok očnih kapaka.
– Ne čekajte tegobe da biste započeli terapiju, jer tada je obično već prekasno. Za manje tegobe dovoljno je piti antialergijske lekove, koji se plaćaju. Samo lekar može da prepiše lekove za komplikovanija stanja, kombinovana sa astmom – kaže dr Nestorović, koji žali što u Srbiji nema takozvane imunoterapije, skupih i kvalitetnih, visoko prečišćenih imunoloških lekova za alergije. Dodaje da preparati za alergiju koje proizvodi Institut „Torlak” nisu uopšte namenjeni lečenju dece i nisu dovoljno efikasni i prečišćeni.
Mirjana Mitrović, rukovodilac grupe za praćenje državnog monitoringa alergenog polena u Agenciji za zaštitu životne sredine, navodi da trenutno sedam, osam alergena unakrsnim reakcijama alergičnim osobama stvara tegobe. Za sada, „krivac” je isključivo polen drveća, ali kada počne cvetanje trava, nevolje će biti i veće.
– Nema svaki polen isti alergeni potencijal, ali breza pravi najviše problema. Tegobe alergičnih osoba počinju kada se aparatima izmeri više od 30 polenovih zrna u kubnom metru vazduha. U našem kalendaru na sajtu znakom narandžaste i pogotovo crvene boje označeni su dani kada su koncentracije polena iznad graničnih vrednosti i kada alergične osobe moraju da budu dodatno oprezne – objašnjava Mirjana Mitrović.
Ona dodaje da se u ovom periodu beleži sedam, osam polenovih zrna u kubnom metru vazduha, ali sa prvim sunčanim danima breza i ostalo drveće će intenzivnije cvetati.
– Produžena zima krivac je tek za male oscilacije u kalendaru cvetanja, mada, naravno, eksplozije polena nas tek očekaju sa sunčanim i toplim danima.
Predah nastupa jedino kada kiša pada dva ili tri dana zaredom, pri čemu se ne računa rosna kiša, već samo obilnije padavine, koje će „oprati” vazduh od svih zagađenja i polena, Međutim, takvi periodi predaha su tokom proleće i leta kratki, jer se čašice i krunice svake cvetale biljke brzo suše i već za nekoliko sati vazduh se ponovo ispuni alergenima – kaže Mitrovićeva.
Krajem maja i početkom juna polen drveća će posustati, ali ga smenjuje polen trava, a zatim i polen korova, pa muke alergičara ne prestaju. Savet osoba koje muče alergije jeste da se prozori zatvaraju pred jutro, da nose tamne naočare kako bi od polena zaštitili oči, a preporučene su i kape i kačketi, jer polen ostaje u kosi, da presvlače garderobu čim uđu u zatvoreni prostor…

Većina Srba i dalje žali za Jugoslavijom
ZAGREB – U Srbiji za bivšom Jugoslavijom žali čak 71 odsto stanovnika, dok za zajedničkom državom najmanje žale na Kosovu i u Hrvatskoj, pokazuju rezultati regionalnog megaprojekta „Strategija simbolične izgradnje nacije u državama Jugoistočne Evrope”, piše Tportal.
Rezultati istraživanja na 10.500 ispitanih svedoče da građani Kosova najmanje žale zbog raspada Jugoslavije, svega pet odsto, a u Hrvatskoj samo 18 odsto građana.
S druge strane, posle Srbije, najviše za bivšom Jugoslavijom žale u BiH i to 68 odsto, u Crnoj Gori 63 odsto i u Makedoniji 45 odsto. Istraživanjem nije bila obuhvaćena Slovenija.
Istraživanje je pokazalo da srpsku himnu voli 80 odsto stanovnika Srbije, a državnu zastavu 93 odsto stanovnika Srbije.
Hrvatsku državnu himnu voli 97 odsto stanovnika Hrvatske, a 96 odsto hrvatsku zastavu sa šahovnicom.
U BiH, državnu himnu u proseku voli 44 odsto stanovnika, a zastavu njih oko 60 odsto.
Projekat čiji su rezultati nedavno obrađeni i objavljeni u istoimenoj knjizi počeo je 2011. u Norveškoj.
Inicirao ga je i organizovao Ppl Kolste sa univerziteta u Oslu, a finansirao Norveški istraživački savet.  (Tanjug)

Janković: Ne tražim moć, već najveću odgovornost
NOVI PAZAR - Predsednički kandidat Saša Janković izjavio je večeras na tribini u Novom Pazaru da ne traži moć, već najveću odgovornost.
„Tako treba posmatrati državu - kao ljude koji su odgovorni, a ne koji su moćni”, rekao je Janković.
Srbijanka Turajlić je na tribini rekla da je Srbija postala zemlja u kojoj većina živi u bedi, dok se mala grupa bogati, navodeći da je „kraj tome vrlo blizu, ali da isključivo od nas zavisi”.
Direktorka Centra za kulturnu dekontaminaciju Borka Pavićević je kazala da uslovi u kojima premijer trči trku za predsednika, koristeći se svim državnim sredstvima, u kojima je parlament zatvoren, nisu prirodni uslovi za ma koju izbornu trku i da joj je potreban predsednik „ne kog voli, već poštuje”.
Akademik Dušan Teodorović smatra da je Srbiju zadesila „velika nesreća, elementarna nepogoda, koja se zove Aleksandar Vučić” i da je aktuelni premijer trebalo da podnese ostavku pošto je odlučio da uđe u izbornu trku.
Glumac Rifatović je rekao da „bira” Jankovića zato što vidi ljude koji su uz njega. (Tanjug)

Preletačević preleteo RIK
Republička izborna komisija proglasila je kandidature za predsednika Srbije Milana Stamatovića, Miroslava Parovića i Nenada Čanka, kao i Luke Maksimovića, alijas Ljubiše Preletačevića, pošto je pre toga proglasila sedam kandidata, tako da će na glasačkom listiću biti najmanje 11 imena. Predrag Vučetić, koga je kandidovala Grupa građana „Bela lađa – Kapetan Vuč@ić”, dobio je rok od 48 sati da otkloni nedostatke.
RIK je brzo i lako utvrdio da su Milan Stamatović, predsednik Opštine Čajetina, Miroslav Parović, koga je kandidovao Narodni slobodarski pokret, i Nenad Čanak, lider LSV-a, ispunili uslove da se nađu na glasačkom listiću. Međutim, lista Luke Maksimovića proglašena je tek večeras, i to posle tročasovnog odgonetanja – da li je sve u redu ili listu treba vratiti predlagaču na doradu. Svi članovi RIK-a bili su ubeđeni da listu treba proglasiti, osim članova RIK-a iz redova Srpske radikalne stranke, čiji je predstavnik i bio izvestilac i sačinio zaključak prema kojem je Maksimoviću trebalo ostaviti rok od 48 časova za otklanjanje nedostataka. Međutim, za ovaj zaključak glasali su samo predstavnici SRS-a, dok su ga svi ostali odbacili i usvojili rešenje o proglašenju kandidature Maksimovića, a, kako je rekao Vladimir Dimitrijević, predsednik RIK-a, pismeni otpravak rešenja biće mu uručen kad bude sačinjen.
Ovakva odluka usledila je posle skoro tročasovne debate, koju je otvorila Biljana Krasić (SRS), koja je pročitala zaključak u kojem se, između ostalog, navodi da se u nazivu predlagača na 9.965 izjava kao naziv predlagača navodi „Ljubiša Preletačević Beli, Beli – samo jako”, dok je u 2.585 izjava kao naziv predlagača navedeno „Ljubiša Preletačević Beli – samo jako”, a nigde nije navedeno „grupa građana”, što je, kako je rekla, neophodno. Krasićeva je navela i da u sporazumu o osnivanju grupe građana ne piše da je osnovana radi kandidature Maksimovića za predsednika, ali i da nema izjave kandidata Ljubiše Preletačevića da prihvata kandidaturu.
Vesna Rakić Vodinelić, predstavnica predsedničkog kandidata Saše Jankovića, ovaj izveštaj i zaključak je ocenila kao apsurdan, istakavši, između ostalog, da je sporazum o osnivanju grupe građana overen kod javnog beležnika, koji bi ga odbio da nije u skladu sa zakonom. Ona je, takođe, rekla i da je apsurdno sumnjati u identitet izmišljenog lica, što Ljubiša Preletačević jeste, i dodala: „To bi bilo isto kao kada bismo tražili saglasnost Mikija Mausa, ili Supermena.” Ona je predložila da se izveštaj odbaci.
Miljkan Karličić (SPS) rekao je da se prvi put događa ovakav apsurd i predložio da se zaključak odbaci i da se proglasi kandidatura Luke Maksimovića. Željka Radeta (SRS) rekla je da je atmosfera koja je pratila prijem kandidature Luke Maksimovića bela neobična, „Preletačević je imao većinu u RIK-u, to nije bila radna atmosfera, jedino smo se mi iz SRS-a ponašali ozbiljno, a vi ste nama stajali iznad glave i imali zlurade komentare”. Ivana Petrin (SDS) rekla je da je Maksimović možda za Radetu neozbiljan kandidat, ali da je on za 12.000 ljudi koji su potpisali njegovu kandidaturu ozbiljan kandidat i da sporazum o osnivanju grupe građana nema nikakvih nedostataka. Ovog stava su bili i drugi članovi RIK-a.
Posle odbacivanja zaključka, određena je kraća pauza, nakon čega je Željka Radeta rekla da ne može da se proglasi kandidatura, jer nema pisanog rešenja – „za sve druge kandidate smo imali pisano rešenje. Članovi RIK-a su, ipak, proglasili kandidaturu, a samo dvoje predstavnika SRS-a bilo je protiv toga.
 
Upad Saše Radulovića
U jednom trenutku na sednicu RIK-a upao je Saša Radulović, lider DJB-a i predsednički kandidat, koji je seo u klupu, a kada ga je Vladimir Dimitrijević upozorio da ne može da prisustvuje sednici RIK-a, Radulović mu je odgovorio da može „kao javnost”. Dimitrijević mu je objašnjavao da mora da se udalji, Radulović je to odbijao, a Ivan Ninić je tražio da se otvori galerija kako bi Radulović tu mogao da sedi. Dimitrijević je ostao pri svom, navodeći da, po zakonu, predsednički kandidati ne mogu da prisustvuju sednicama RIK-a. Radulović je tad doviknuo: „Hteo sam da čujem kako odbijate jednu listu koja može mnogo štete da donese Aleksandru Vučiću.” Potom je napustio salu i preselio se u hol, ispred vrata RIK-a, gde je ostao do kraja sednice.Antrfile: „Kapetan Vučić” na doradi
Predrag Vučetić, policijski službenik iz Kruševca, u naredna dva dana imaće mnogo posla, ukoliko stvarno želi u trku za glasove građana, pošto, takoreći, baš ništa nije uradio onako kako je propisano. Vučetić ne samo da nije dostavio nijedan overen i validan potpis birača sa jedinstvenim matičnim brojem, nego nije naveo ni svoj matični broj. Što se tiče grupe građana koja ga je kandidovala, ni tu, osim imena i prezimena osnivača, nema nijednog podatka, pa se čini da je prijava stigla samo da bi se javnosti predstavilo njeno ime „Bela lađa – Kapetan Vuč@ić”, koje je Biljana Krasić (SRS), kao izvestilac RIK-a, čitala kao „Bela lađa – kapetan Vučić”, a Vladimir Dimitrijević (SNS), predsednik RIK-a, kao „Bela lađa – kapetan Vučetić”.

Srbija stabilna, ne postoji mogućnost značajnijeg ugrožavanja mira
Situacija u regionu je turbulentna i složena, ali je Srbija stabilna i ne postoji mogućnost značajnijeg ugrožavanja mira i bezbednosti na našoj teritoriji, zaključeno je na današnjoj sednici Saveta za nacionalnu bezbednost, kojoj je predsedavao predsednik Srbije Tomislav Nikolić.
Država Srbija uložila je ogroman napor da u ovom delu Evrope budu sačuvani mir i stabilnost, i da budu uspostavljeni dobri i prijateljski odnosi između različitih naroda, etničkih i verskih grupa, konstatovano je na sednici na kojoj je razmatrana političko-bezbednosna situacija u Srbiji, i regionu zapadnog Balkana, kao i stanje na Kosovu i Metohiji, posebno posle inicijativa i zahteva Albanaca za formiranje vojske Kosova i za prekid briselskog dijaloga Prištine sa Beogradom dok ne bude oslobođen Ramuš Haradinaj.
Na sednici je ukazano da bez našeg uticaja postoji opasnost širenja političkih sukoba unutar pojedinih država u okruženju, koji su podstaknuti kako domaćim razlozima političke netrpeljivosti, tako i značajnim uplitanjem stranih civilnih i vojnih obaveštajnih službi.
U saopštenju je naglašeno da je zadatak svih organa Republike Srbije da ne dozvole bilo kakvo prelivanje političkih, ali i drugih sukoba na našu teritoriju i da poštuju nezavisnost drugih država i ne mešaju se u njihove unutrašnje stvari.
„Istovremeno, Savet obavezuje državne organe da u skladu sa svojim nadležnostima učestvuju u saradnji sa Srbima u regionu koji se nalaze pod političkim pritiscima centralnih vlasti u pojedinim državama zapadnog Balkana, uz puno poštovanje teritorijalnog integriteta tih država”, navedeno je u saopštenju.
Savet za nacionalnu bezbednost izražava zabrinutost zbog zaoštravanja retorike koja je primetna u delovanju prištinskih organa vlasti: „Posebno su zabrinjavajuće inicijative za prekid dijaloga između Beograda i Prištine, a naročito zahtev za formiranje takozvane vojske Kosova. Republika Srbija snažno i nedvosmisleno zahteva nastavak dijaloga u Briselu, poštovanje međunarodnog pravnog poretka, Rezolucije 1244 i Briselskog sporazuma. Savet je obavezao organe Republike Srbije da se svim političkim i diplomatskim sredstvima suprotstave destabilizaciji stanja na Kosovu i Metohiji, kao i stvaranju takozvane vojske Kosova, što bi ugrozilo opstanak Srba u južnoj srpskoj pokrajini.”
Posle sednice Srbi na KiM pozvani su da potpuno jedinstveno sa državnim organima politički istupaju i štite interese našeg naroda i države
Srbi sa Kosova i Metohije uveravaju da nisu promenili mišljenje i da neće podržati promenu ustava kojom bi bila formirana vojska Kosova. Za takvu odluku sigurno neće glasati, a poslednji zahtev Prištine za prekid Briselskog dijaloga dok se ne oslobodi Ramuš Haradinaj smatraju pritiskom.
Na rečima sve albanske političke partije su jedinstvene u opredeljenju da Bezbednosne snage Kosova (BSK) budu transformisane u vojsku. Kosovska ministarka za dijalog Edita Tahiri juče je istakla da uspostavljanje vojske predstavlja ustavnu obavezu i volju naroda. Ona smatra da bi i međunarodni faktor trebalo da shvati da je kosovsko rukovodstvo dužno da ispuni volju svog naroda. Naglasila je da će rezolucija skupštine Kosova o suspenziji dijaloga sa Beogradom sigurno biti na snazi dok ne bude oslobođen bivši lider OVK Ramuš Haradinaj.
A Ramuš Haradinaj, koji u Francuskoj čeka sudsku odluku o izručenju Srbiji posle hapšenja po Interpolovoj poternici 4. januara, pozdravio je juče inicijativu za formiranje kosovske vojske. On tvrdi da je Kosovo još pre nekoliko godina trebalo da dobije vojsku i da je ovo dobra inicijativa. „Zašto da ne? Svaki korak u tom pravcu je dobrodošao. Ali, vojska je mogla biti oformljena dva puta u prošlosti, na pravnim i ustavnim temeljima”, rekao je Haradinaj, prenosi prištinska „Gazeta blic”.
Odluku o formiranju vojske podržale su poslanici koji predstavljaju aškalije, tursku, bošnjačku, romsku, egipatsku i crnogorsku zajednicu, na čemu im je, preko „Tvitera”, zahvalio predsednik Kosova Hašim Tači. Njegova inicijativa za transformisanje KBS izmenom zakona pokazala je pukotine između partnera u vladajućoj koaliciji. Demokratski savez Kosova (DSK) premijera Ise Mustafe tek treba da odluči kakav će stav zauzeti kada se o predlogu zakona o KSB bude glasalo u kosovskoj skupštini. Ta stranka je rezervisana prema Tačijevoj inicijativi koja nije dobila „blagoslov” strateških saveznika Kosova, SAD i NATO-a.
Istovremeno, „Zeri” prenosi reči neimenovanog visokog zvaničnika NATO-a da izmena misije KSB bez ustavnih promena ne bi doprinela miru i bezbednosnoj situaciji u regionu, koji su postignuti proteklih godina dijalogom u kojem posreduje EU.
Kako navode diplomatski izvori sa Kosova, očekuje se da će Priština ipak povući ručnu i zastati sa procesom formiranja vojske tako što će pokrajinskom parlamentu biti predloženo da oružane snage budu formirane u etapama, za šta će biti potrebno nekoliko godina. Takva izlazna strategija je navodno ponuđena Hašimu Tačiju, ali je pitanje da li će je on prihvatiti pošto očekuje da krajem maja ili početkom juna na Kosovu budu održani vanredni parlamentarni izbori, a kosovska vojska bi bila jak izborni adut Tačijevoj Demokratskoj partiji.

Dačić: Ni u drugim zemljama ostavka nije praksa
Predsednik SPS Ivica Dačić izjavio je da ni u drugim zemljama nije praksa da premijer podnese ostavku na tu funkciju kada se kandiduje za predsednika, i da zato „ne vidi zašto bi to ovde bio izuzetak”.
Dačić je tako odgovorio, gostujući u emisiji „Pravi ugao” na RTV, na pitanje da li bi bilo dobro da je lider SNS Aleksandar Vučić podneo ostavku na funkciju predsednika Vlade Srbije kada se kandidovao za funkciju predsednika Republike.
„To ne postoji kao institut i morala bi da se izabere nova Vlada”, rekao je Dačić.
Dačić je kazao da ne veruje u vanredne parlamentarne izbore i dodao da nakon predsedničkih izbora neće biti rekonstrukcije vlade, nego izbor nove vlade, što je procedura koja sledi po Ustavu Srbije nakon promene predsednika vlade.
On je dodao da će bitka na predstojećim predsedničkim izborima biti teška, jer se nikada ne zna kako će narod glasati i pozvao sve u SPS-u, koji bi glasali za njega, da glasaju za Aleksandra Vučića.
Govoreći o opozicionoj stranačkoj sceni, on je rekao da „naša opozicija ne sme da izađe na izbore”, već kandiduje Vuka Jeremića i Sašu Jankovića koji nisu članovi ni jedne stranke.
„Jeremić je važio za malo mekšeg Koštunicu, malo mekšeg Slobu, a sada okuplja sve i ne zna na koje biračko telo se oslanja. Boris Tadić je Jeremića, kao ministra spoljnih poslova, potpuno denuncirao za vreme svoje vlasti time što je, dok je Jeremić bio u avionu, promenio stav o rezoluciji u Generalnoj skupštini UN. Jeremić je krenuo za Njujork sa jednim papirom, a kada je izašao iz aviona dobio je drugi”, rekao je Dačić. (Tanjug)

Napravićemo od Srbije evropski Japan
Jedini smo koji su otvorili možda i najvažniju temu velike pljačke naroda i države u proteklih 27 godina, a kao neucenjen i nezavisan opozicioni kandidat jedini sam se osmelio da pokrenem pravu borbu protiv kriminala i korupcije, preko antikorupcijskog tima koga smo nazvali „Dveriliks”, poručuje u intervjuu za „Politiku” predsednički kandidat Pokreta Dveri Boško Obradović, odgovarajući na pitanje u čemu se razlikuje od rivala koji se zalažu za slične vrednosti kao što su prekid evrointegracija i približavanje Rusiji.
Obradović smatra da „ovi predsednički izbori mogu da donesu možda smenu političke generacije u Srbiji”.
– Sve druge kandidate najbolje testira to ćutanje o pljački iza koje su banke sa najvećim kamatnim stopama u Evropi i tajkuni koji ne plaćaju porez Srbiji. Na svim nivoima vlasti, od republičkog, preko pokrajinskog do lokalnih samouprava i javnih preduzeća i ustanova, partijski paraziti u poslednjoj deceniji, prema izveštaju Državne revizorske institucije, opljačkali su čak 50 milijardi evra – tvrdi Obradović.
Strahujete li da će vaše birače pokolebati to što se i predstavnici vlasti zalažu za dobre odnose sa Moskvom i kažu da neće uvesti sankcije Rusiji?
Ne verujem apsolutno ništa predstavnicima vlasti, jer su prekršili sva predizborna obećanja. Najveća tema na kojoj su naprednjaci dobili većinu – borba protiv korupcije i kriminala, završila je tako što za pet godina nije dovršen ni jedan sudski postupak, pa se danas u zatvorima, na osnovu pravosnažne presude, ne nalazi ni jedan političar ili tajkun. Kao što vlasti ne verujem za to, ne verujem ni kada govore o Rusiji.
Kao da zaboravljate sporazum sa Rusijom o migovima...
Podržavamo svaki takav iskorak, ali smo ubeđeni da je to nemoguće dok nas Brisel ucenjuje s kime, koliko i kako da sarađujemo. Ne samo da ne koristimo prostor za saradnju s Rusijom, već i sa ODKB-om i Evroazijskom ekonomskom unijom. Za to vreme širom Evrope jačaju opcije slične Dverima. Srbija bi trebalo da se otvori za saradnju sa onima koji dolaze poput Slobodarske partije Austrije, Nacionalnog fronta u Francuskoj... Evropski narodi se bune protiv centralnog komiteta iz Brisela. Nismo mi protiv Evrope, već protiv učlanjenja u EU.
Zalažete se za vraćanje pregovora o Kosmetu iz EU u UN. Kako mislite to da ostvarite?
Briselski pregovori su praktično već propali i moraju se vratiti tamo gde im je mesto, u Savet bezbednosti, jer po Rezoluciji 1244, UN imaju poslednju reč. Pošto je Brisel mrtav projekat, smatram da EU više nema kapacitet da rešava ni jedno pitanje, pa ni kosovsko. SB UN je pravo mesto i zato što tamo imamo saveznike u Rusiji i Kini.
Vi, dakle, ne smatrate da su odbacivanje revizije tužbe BiH u Hagu, protivljenje NATO-a vojsci Kosova, pa i rampa za Prištinu u Unesku ipak uspesi Vlade Srbije?
Te odluke su najbolji dokaz koliko se svet promenio. Od izlaska Britanije iz EU, pobede Trampa u SAD, ali i pobede dva proruska predsednička kandidata u Moldaviji i Bugarskoj... To je potpuno novi ambijent u kojem srpski nacionalni i državni interesi mogu da budu postavljeni na pravi način. Ali aktuelna vlast u Srbiji je zapravo promašila duh geopolitičkih promena u Evropi i svetu, onoga trenutka kada je Vučić izabrao Tonija Blera za savetnika i bio gost Fondacije porodice Klinton.
U kampanji insistirate i na socijalnoj politici, pominjete da niko ne sme da umre od gladi... Nije li to levičarski teren?
Ja bih to nazvao hrišćanskim terenom i povezao sa brigom o bližnjem. To znači obavezu Srbije da kao socijalno odgovorna država ne dozvoli da joj u 21. veku četvoro ljudi u svojim domovima umre od gladi i zime. Nemoguće je da ne možemo da napravimo socijalne karte i ne pomognemo najugroženijima. Naše ekonomske mere bile bi carinska zaštita, državno bankarstvo i zabrana uvoza u oblastima gde smo konkurentni. Na prvom mestu su informacione tehnologije i inovacije. Mi bi trebalo da budemo evropski Japan, jer imamo inteligenciju i radnu snagu. U drugom koraku fokusirali bismo se na prehrambenu i prerađivačku industriju, uz poljoprivredu.
Očekujete li žestoku kampanju, hoće li biti oštrija nego 2016?
Po nastupu kandidata vlasti videli smo da ovo izgleda kao Vučićeva borba za opstanak u političkom životu, jer je napuštajući mesto premijera, to jest bežeći od odgovornosti za neispunjena predizborna obećanja, doveo sebe u referendumsku poziciju. Neće nastupiti smak sveta ako on izgubi.
Jeste li spremni da u eventualnom drugom krugu podržite drugog opozicionog kandidata, ako vi ne prođete?
Očekujem da ću biti taj koji će u drugom krugu dobiti podršku ostalih kandidata. U suprotnom, podržaćemo samo onoga ko se javno obaveže i potpiše deset tačaka programa Dveri. Nećemo imati ni jedan razlog da biramo između dva zla, dva lica stare korumpirane politike, i bojkotovaćemo glasanje kao i 2012. godine.

Reagovati na verbalno nasilje u kampanji
Organizacije civilnog društva Centar za globalne kreativne aktivnosti i Odbrana izborne volje građana saopštile su da je početak kampanje obeležilo pozivanje na nasilje pojedinih političkih aktera, predsedničkih kandidata opozicije i njihovih pristalica i pozvale državne institucije da hitno reaguju na opasno verbalno nasilje koje se sprovodi u našoj zemlji.
„Neobično je, da je izostala reakcija, kako državnih institucija, tako i javnosti, medija i svih političkih aktera u Srbiji. Neobično je i da međunarodni faktori koji pomno prate izborne procese u Srbiji nisu osudili pozive na linč, nerede i nedemokratsko političko delovanje pojedinih kandidata”, konstatuje se u saopštenju.
Ističe se da političko nasilje koje se sprovodi ugrožava osnovne slobode i prava ljudi, opštu bezbednost, teritorijalni suverenitet i integritet i da su osnovni demokratski principi dovedeni u pitanje, zbog mržnje koja se svakodnevno servira i pohlepe, zarad što boljeg političkog rejtinga pre svega kandidata opozicije.
„Pozivamo državne institucije da hitno reaguju na opasno verbalno nasilje koje se sprovodi u našoj zemlji, uz primenu zakona Srbije, a učesnike predsedničkih izbora da omoguće građanima Srbije da slobodno, bez pritisaka i pretnji izaberu svog predsedničkog kandidata na predstojećim izborima”, navodi se u saopštenju.
Dodaje se da je prizivanje nereda u Republici Srbiji, pretnje ukrajinskim i makedonskim scenarijom, rušenja ustavnog poretka, postao svakodnevni vokabular na koji su nažalost sve institucije ostale neme. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Merkel: Srbija je na dobrom putu, Vučić: Sačuvaćemo mir na Balkanu
BERLIN – Nemačka kancelarka Angela Merkel pohvalila je premijera Srbije Aleksandra Vučića za reforme koje je sproveo u svojoj zemlji omogućivši tako ekonomski boljitak, te činjenicu da Srbija isupnjava EU standrade, čemu je, istakla je, dokaz otvaranje novih poglavlja.
Ona je, na zajedničkoj konferenciji za štampu, uoči razgovora sa premijerom Vučićem, kazala je da želi da se saradnja njene zemlje sa Srbijom učvrsti i dalje razvija, zbog čega je, istakla je, dobro što je premijer Vučić sproveo značajne reforme, i pored pojedinih opiranja.
Time je, kako je konstatovala, stvoreno bolje okruženje za razvoj privrede i investicije.



Merkel Vučiću: Prenesite Hanu....

BERLIN - Premijer Aleksandar Vučić izjavio je u Berlinu da je najveći deo njegovog razgovora sa sa nemačkom kancelarkom Angelom Merkel bio posvećen evropskom putu Srbije i situaciji u regionu.Kancelarka ga je, kako je rekao, zamolila da evropskom komesaru Johanesu Hanu, sa kojim će se susresti na regionalnom sastanku u Sarajevu, prenese njene poruke, ali nije precizirao koje.Vučić je u izjavi za RTS istakao da je Merkel iznela pozdrave i najbolje želje građanima Srbije.Zahvalio joj, kaže, na gostoprimstvu i istakao da je ogromna čast za Srbiju to što je njihov razgovor trajao više od dva sata.Kako je rekao, bilo je razgovora o privlačenju investitora i bilateralnim odnosima.Vučić je istakao da je potrebno nastaviti napore na privlačenju novih nemačkih investicija i na intenziviranju kontakata i razgovora sa zvaničnicima nemačkih pokrajina.Angela Merkel im šalje najbolji signal govoreći, kao danas što je učinila, o stabilnosti Srbije, rekao je premijer.Vučić je naveo da je Merkelova veoma zadovoljna kada je reč o ekonomskoj stabilnosti Srbije. (Tanjug)

Srbija je na pravom putu i po pitanju evrointegracija, istakla je i primetila da Srbija „ispunjava standarde EU":
„Premijer Vučić je uz velike napore ispunio sve uslove, ne samo da započnu pristupni pregovori, već i da se napreduje u tom procesu. Krajem februara otvorena su dva nova poglavlja, što pokazuje da reformski napori napreduju i da se primenjuju standardi. To je veliki uspeh”, istakla je ona.
Ohrabrila je Srbiju da nastavi sa reformom pravosuđa, odnosno vladavine prava, koja je, kako je naglasila, u fokusu pristupnih pregovora.
 
Vučić: Merkel obećala pomoć oko Železare
BERLIN - Premijer Aleksandar Vučić razgovarao je sa nemačkom kancelarkom Angelom Merkel o Železari Smederevo i naveo da je ona rekla da će sa svoje strane učiniti sve što je u njenoj moći da pomogne.
Vučić je objasnio da je to za nas ključno pitanje, u smislu antidampinga, naših garancija i spremnosti da kontrolišemo reeskport.
Kako je rekao, predao joj je dokumentaciju na nemačkom jeziku u kojoj je objašnjeno sve u vezi sa tim pitanjem i kako mi gledamo na to.
To je, kaže, i za Nemačku teško pitanje, jer Kina ima više od 50 odsto ukupnog tržišta čelikom i diktiraju cenu, ali i naveo da će Merkel, kako je obećala, pogledati sve pažljivo i uraditi šta može kako bi pomogla.
Dodao je i da Merkel nije ta koja odlučuje o tom pitanju, ali da će učiniti ono što je u njenoj moći da se nađe rešenje.
Vučić je nakon razgovora u Berlinu sa nemačkom kancelarkom rekao da je kada je Srbija u pitanju „veoma tvrdoglav” i da je taj deo razgovora bio „20-to minutna saga” o Železari i koliko ona znači za Srbiju.
Podsetio je da je o tom pitanju pisao pisma i Johanesu Hanu i Žan Klod Junkeru.
Mislim da je kancelarka sve to razumela, rekao je Vučić. (Tanjug)
 
Vučić: Sačuvaćemo mir na Balkanu uz pomoć EU i Nemačke
Srbija je mnogo investirala u očuvanje mira i stabilnosti u regionu, istakao je premijer Aleksandar Vučić na pres konferenciji koju je državo zajedno s nemačkom kancelarkom Angelom Merkel.
„Situacija je turbulentna u pojedinim zemljama zapadnog Balkana”, istakao je i izrazio uverenje da mir i stabilnost mogu da se očuvaju uz pomoć EU i Nemačke.
Srpski premijer je rekao da ceo zapadni Balkan vidi kao mesto budućeg značajnog rasta, ocenivši da je Srbija na dobrom oputu kad je rec o ekonommiji.
„Mi cenimo činjenicu da Angela Merkel ceni naš trud i rad, ali i poruku da imamo još mnogo toga da uradimo. Gospođa Merkel je u pravu kad govori o tome, posebno kad je reč o vladavini prava i efikasnosti pravosudnog sistema i tu očekujemo veliku podršku i pomoć i Nemačke i EU”, poručio je Vučić.
Kako je rekao, iz Berlina ide u Sarajevo sa ciljem da se razgovara o stvarnim, životnim pitanjima i podsetio na predlog koji je izneo o carinskoj uninji koji bi trebalo da omogući mnogo brži protok robe i kapitala na dobrodbit svih zemljama regiona.
Drago mi je da smo u tim nastojanjima uvek imali podršku kancelarke Merkel, pdovukao je srpski premijer.
Kako je rekao, bilateralna razmena je prešla četiri milijardi evra, da nemačke firme zapošljavaju u Srbiji 32.000 radnika i da su ankete među njima pokazale da bi ponovo i da će još investirati u Srbiji.
On je upozorio na prošlost i koliko nas je skupo koštala te podvukao da gledamo u budućnost i da smo u tom smilsu i preuzeli obaveze, teške, i u razgovorima sa Prištinom, ali i ne manje u razgovoru sa rukovodstvom BiH.
Za sve to vreme, tim radom i pristupom postali smo, rekao je Vučić, pouzdan partner i Nemačkoj i EU, nikada i nikoga nismo lagali, i na taj način i zaslužili neku vrstu poštovanja Nemačke, najmoćnije evropske zemlje.
Premijer je najavio i da će uskoro u Srbiji biti podignut prvi spomenik podunavskim Nemcima, posle 70 godina.
„Kao što smo mi zadovoljni kako Nemačka tretira Srbe koji ovde rade i koji ovde žive i koji su integrisani u nemački sistem, želimo da pokažemo kakav je naš odnos i prema Nemcima koji su živeli u našoj zemlji i prema onima koji žele da dođu u našu zemlju”, rekao je Vučić.
Što se tiče migrantske krize, u Srbiji ima 7. 950 migranata mnogo više nego neke zemlje u okruženju, ekao je Vučić i dodao da veoma ceni činjenicu da Angela Merkel prepoznaje uloženi trud i rad.
Kako je rekao, za nas nije uvek lako, neke druge zemlje nemaju bukvalno nijednog migranta, a mi, iako nismo članica EU, nikada se ne žalimo, ne kukamo i zahvalno smo Nemačkoj na podršci, koju smo dobili i u tehničkom smislu i u smislu slanja policajaca i opreme...
„Nastavićemo svoj put, želimo da pokažemo solidarno i humano lice i uvek ćemo podržavati politiku Angele Merkel po tom pitanju, kao što smo to i do sada činili, čini mi se, bez izuzetka”, rekao je Vučić.
On se na kraju zahvalio nemačkoj kancelarki na prijemu uprkos velikim obavezama u susret sastanku sa predsednikom SAD Donaldom Trampom. (Tanjug)

Novi šef EU delegacije u Srbiji najverovatnije Sem Fabrici
BRISEL – Novi šef delegacije EU u Srbiji najverovatnije će biti italijanski diplomata Sem Fabrici, saznaje Tanjug u Briselu.
EU će novog ambasadora u Srbiji imenovati najkasnije do juna, a najviše šansi da zameni Majkla Devenporta, prema Tanjugovim izvorima, ima trenutni šef delegacije EU u Australiji Sem Fabrici.
„EU planira da proces rotacije šefa svoje delegacije u Beogradu završi pre leta. Proces izbora je počeo još prošle jeseni i trenutno su u toku završne procedure”, rečeno je Tanjugu u Evropskoj komisiji.
U Briselu navode da su svi prijavljeni kandati već prošli selekcione intervujue u Evropskoj službi za spoljne poslove.
Diplomatski izvori Tanjuga u Briselu navode da je u uži krug za mesto šefa delegacije EU u Srbiji ušlo troje evropskih diplomata - po jedan iz Austrije, Grčke i Italije.
Za mesto novog ambasdora EU u Srbiji mogli su da se prijave funkcioneri i diplomate iz svih zemalja članica EU.
Tokom selekcionih intervjua u Evropskoj službi za spoljne poslove od kandidata se tražilo poznavanje svih oblasti zajedničke EU politike, poznavanje regiona i predpristupnih procesa.
Nezvanično se navodi da dosadašnji ambasador EU u Australiji Sem Fabrici ima najviše izgleda da zameni Majkla Devenporta na mestu šefa EU delegacije u Srbiji.
Fabrici je prethodno bio savetnik za međunarodne odnose predsednika Evropskog saveta i premijera Italije.
Bio je na diplomatskim funkcijama stalnom predstavništvu Italije pri Svetskoj trgovinskoj organizaciji, kao i u ambasadi Italije u Pekingu.
Zvanično u Briselu napominju da izborna procedura za novog šefa delegacije EU u Srbiji još traje.
Odluka Evropske službe za spoljne poslove o izabranom kandidatu trebalo bi da bude potvrđena i na sastanku svih komesara Evropske komisije.
Novog amabsadora EU u Srbiji imenije visoka predstavnica EU za spoljnu politiku i bezbednost Federika Mogerini. (Tanjug)

Đorđević i Skot uoči sastanka Globalne koalicije
Ministar odbrane Zoran Đorđević i ambasador Sjedinjenih Američkih Država Kajl Skot razgovarali su danas o saradnji dveju zemalja u oblasti odbrane, a povodom predstojećeg ministarskog sastanka Globalne koalicije protiv ISIL-a, koji se održava u Vašingtonu naredne sedmice.
Obostrano je pozitivno ocenjen visok stepen bilateralne vojne saradnje i njen uticaj na sveukupne odnose dve države.
Istaknut je i doprinos SAD procesu modernizacije i opremanja Vojske Srbije kroz mnogobrojne donacije, sa posebnim osvrtom na donaciju vozila tipa HMMWV. Sagovornici su tokom razgovora razmenili mišljenja i o aktuelnoj političko-bezbednosnoj situaciji.
Đorđević je istakao da Srbija nastavlja da vodi izbalansiranu politiku odbrane, neprestano radeći na unapređenju i daljem razvoju odnosa u toj oblasti sa svim državama i međunarodnim organizacijama, u skladu sa definisanim nacionalnim interesima.
U duhu takve politike, planirano je i učešće ministra odbrane Zorana Đorđevića na ministarskom sastanku Globalne koalicije protiv ISIL-a, saopšteno je iz Minisarstva odbrane.(Tanjug)

RIK odbacio prigovor na kandidaturu Preletačevića Belog
Republička izborna komisija odbacila je na današnjoj sednici prigovor birača Miroja Jovanovića protiv rešenja o proglašenju kandidature Luke Maksimovića, poznatijeg kao Ljubiša Preletačević Beli, na predsedničkim izborima.
Članovi RIK iz SRS predložili su da se prigovor usvoji, ali za takav predlog nije bilo većine.
Zamenica predsednika RIK iz SRS Željka Radeta kritikovala je obrazloženje RIK za odbijanje prigovora, navodeći da je ono u suprotnosti sa Zakonom o izboru narodnih poslanika i Uputstvom za sprovođenje izbora za predsednika Republike.
Radeta je rekla da su u prigovoru nabrojane one nepravilnosti na kandidaturu Maksimovića na koje su ukazali i radikali, te da je prigovor osnovan.
Novosadski advokat Miroje Jovanović podneo je prigovor zbog, kako je naveo, nepravilnosti u postupku predlaganja kandidata Luke Maksimovića, navodeći da izborna dokumenta nisu pravilno popunjena jer izjave birača ne sadrže reči „grupa građana” u delu u kojem se unosi naziv predlagača.
On smatra da ti nedostaci dokumenata i izjava podrške birača ukazuju na to da nisu postojali uslovi za proglašenje njegove kandidature, te da je RIK morala da utvrdi da predlog tog kandidata sadrži nedostatke koji su smetnja za proglašenje kandidature i da donese zaključak da se ti nedostaci otklone u roku od 48 sati.
Miroje Jovanović obavljao je funkciju pomoćnika gradonačelnika Novog Sada u prošlom sazivu, ispred stranke Treća Srbija.(Tanjug)

Partnerstvo Srbije i Italije na čvrstim osnovama
Odnosi sa Italijom su na nivou strateškog partnerstva koje je u stalnom usponu, kao i ekonomska saradnja, izjavio je danas ministar spoljnih poslova Srbije Ivica Dačić najavljući zajedničku sednicu dve vlade u septembru u Srbiji.
Ministar spoljnih poslova i međunarodne saradnje Italije Anđelino Alfano rekao je da je saradnja dve države na čvrstim osnovama, te da ceni liderstvo Vlade Srbije koja je odlučna i snažno uverena u ono što radi u procesu sprovođenja reformi i na svom evropskom putu.
Alfano je, odgovarajući na pitanje novinara zašto je Beograd izabrao kao prvu tačku u okviru posete zemljama Zapadnog Balkana, rekao da je u Beogradu „motor koji može da odredi celokupni rezultat na zapadnom Balkanu”.
Na zajedničkoj konferenciji za novinare posle sastanka, dvojica ministara potpisala su Memorandum o saradnji između ministarstva dve države u oblasti rada dvojezičnih italijansko-srpskih odeljenja Srbiji.
Dačić kaže da će predstojeća zajednička sednica vlada dve države biti četvrta po redu, a trebalo bi da bude održana u Novom Sadu.
„To vidimo kao važnu potvrdu strateškog partnerstva”, kaže Dačić koji je sa ministrom Alfanom razgovarao i o samitu EU i Zapadnog Balkana u julu u Trstu, koji priprema ltalija.
Podsetio je na nekadašnju parolu iz SFRJ „Trst je naš” i krizu u odnosima dve države, poručivši italijanskom kolegi da je sada „Trst vaš”, te da Srbija gleda svoja posla i interese.
Dačić kaže da će ove godine biti nastavljeni bilateralni sastanci sa Albanijom, započeti pre dve godine, najpre u Rimu, pa u Tirani, te najavio do kraja godine u Srbiji trilateralni sastanak Srbija-Italija-Albanija.
On je zahvalio Italiji na podršci Srbiji na njenom evropskom putu, ponovio da Srbija želi regionalnu saradnju, regionalni mir i stabilnost, te istakao da su Italija i Nemačka dva najveća spoljnotrgovinska partnera Srbije.
Naveo je da je spoljnotrgovinska razmena sa Italijom prošle godine iznosila 3,7 milijardi evra, te da u Srbiji posluje 600 italijanskih kompanija koje zapošljavaju nekoliko hiljada radnika.
Italija je, kaže, u poslednje tri godine u Srbiji investirala 300 miliona evra.
Alfano je podržao put Srbije ka EU, navodeći da je Srbiji mesto u EU, te istakao važnost ekonomske saradnje za osnaživanje političkih odnosa dve države.
Italijanski ministar kaže da će samit u Trstu značiti unapređenje odnosa, te da će biti reči o integraciji, razvoju, autoputu prema Nišu i Draču, o malim i srednjim preduzećima, te da će biti organizovan i regionalni forum posvećen borbi protiv korupcije. (Tanjug)

Vučić: Običan narod mi ne bi ništa dobacivao u Sarajevu
Premijer Srbije Aleksandar Vučić kaže da putuje u četvrtak u Sarajevo bez straha i da ne želi da veruje u priče o planiranom napadu koje prenose pojedini mediji.



Škola „Vojvoda Stepa” dobila novu salu, Vučić: Učite deco 

Voždovačka Osnovna škola „Vojvoda Stepa” dobila je danas novu fiskulturnu salu i 13 savremeno renoviranih učionica, čija je ukupna vrednost 1,5 miliona evra.Svečanom otvaranju prisustvovao je premijer Srbije Aleksandar Vučić, koji je poručio da vlada ulaže u mlade, da je za rekonstrukciju voždovačke škole izdvojeno 1,6 miliona evra, te dodao da se trenutno za 240 objekata u Srbiji radi projektna dokumentacija ili je rekonstrukcija u toku.Vučić je rekao i da je veoma važno da deca mogu da nauče na greškama iz istorije, ali i da mogu da budu vaspitavana da upravljaju savremenim tehnologijama.„Uveren sam da po tom pitanju ne moramo i ne smemo da zaostajemo za razvijenim svetom”, rekao je Vučić.On je deci poručio da im nisu najbolji prijatelji oni koji im govore da ne uče i da ne rade.„Iako se nekada ljutite na tate i mame, kada kažu da zagrejte stolicu i učite još više, moj savet je da naterate sebe da učite i radite jer ćete biti uspešniji u budućnosti”, rekao je Vučić.

U izjavi novinarima Vučić je rekao da ne želi da veruje da je tako nešto moguće, ali i da putuje opterećen drugom vrstom problema, koje treba da rešava u ime Srbije, a ne sobom.
Kazao je i da iz Berlina putuje pravo u Sarajevo.
„Znam da će me čuvati stotine ljudi iz njihove policije. Nemam nikakav strah i bojazan. Da me puste da šetam slobodno kroz narod siguran sam da mi niko od običnog naroda ne bi ništa dobacio”, naglasio je Vučić.
Ponovio je da se oseća apsolutno bezbedno i da ga ne zanimaju priče o napadu.
„Interesuje me samo šta možemo da uradimo za našu zemlju. Ne podnosim političare koji misle samo na sebe, a ne na zemlju”, kazao je Vučić.
Vučić će u četvrtak u Sarajevu učestvovati na sastanku premijera zemalja zapadnog Balkana, kojem će prisustvovati i evropski komesar Johanes Han. (Tanjug)
 
Ne bi bilo loše da Tači zaboravi na svoju sujetu
Premijer Srbije Aleksandar Vučić izjavio je danas, povodom pisanja pojedinih prištinskih listova da je kosovski premijer Hašim Tači odustao od insistiranja na formiranju kosovske vojske, da ne može ništa da tvrdi na osnovu novinskih tekstova, ali da bi to značajno relaksiralo naše odnose.
„To bi značajno relaksiralo naše odnose i spustilo tenzije. Bilo bi dobro da je to tačno, ali ne mogu da tvrdim na osnovu prištinskih medija”, kazao je Vučić i dodao da ne bi bilo loše da Tači na jedan dan zaboravi na svoju sujetu.
Premijer je Istakao da je važno da postoji mir, stabilnost i tolerantan razgovor.
„Nadam se i želim da verujem da i on (Tači) to razume”, rekao je Vučić.
Upitan šta će Srbija da preduzme ukoliko se do septembra, kako pojedini mediji najavljuju, ipak formira kosovska vojska, Vučić je rekao da se nada da se to neće dogoditi, ali da će naša država reagovati.
„Sve što mogu da kažem je da smo juče dogovorili određene mere, ali o tome ću razgovarati sa nemačkom kancelarkom Angelom Merkel”, rekao je Vučić. (Tanjug)

Proglašeno 11 kandidata na izborima
Republička izborna komisija (RIK) potvrdila je 11 kandidata na predsedničkim izborima, koji su zakazani za 2. april, a njihov redosled na izbornom listiću biće utvrđen žrebom 17. marta.
Potvrđene su kandidature predsedničkog kandidata vladajuće koalicije Aleksandra Vučića, kandidata grupe građana „Za Srbiju bez straha” Saše Jankovića, lidera Srpske radikalne stranke Vojislava Šešelja, kandidata grupe građana „Moramo bolje” Vuka Jeremića.
Predsednički kandidati su i lider pokreta Dveri Boško Obradović, predsednik Pokreta Dosta je bilo Saša Radulović i kandidat Demokratske stranke Srbije Aleksandar Popović.
Komisija je potvrdila kandidature predsednika opštine Čajetina Milana Stamatovića, kandidata Narodnog slobodarskog pokreta Miroslava Parovića, predsednika Lige socijaldemokrata Vojvodine Nenada Čanka i kandidata Grupe građana „Beli - Samo jako” Luka Maksimović, alijas Ljubiša Preletačević Beli.  (FoNet)

Dačić: Srbija predvidiv i stabilan partner u regionu
Srbija je postala predvidiv i stabilan partner u regionu, kaže prvi potpredsednik vlade Ivica Dačić i dodaje da današnji sastanak premijera Srbije Aleksandra Vučića sa nemačkom kancelarkom Angelom Merkel i sutrašnja poseta Sarajevu, govore o poverenju koje je izgrađeno u poslednjih nekoliko godina.
„Ovo važna vest da je Angela Merkel izdvojila vreme za sastanak sa predsednikom vlade, ne libeći se da to uradi u predizbornoj kampanji. To govori o poverenju koje je izgrađeno u poslednjih nekoliko godina”, rekao je Dačić gostujući na RTS.
On je dodao da je bio svedok odnosa Merkelove prema bivšem predsedniku Srbije Borisu Tadiću, te da je njihov poslednji susret bio jedan od najneprijatnijih sastanaka kome je on (Dačić) prisustvovao.
„Razlog za prekidanje korektnih odnosa sa Srbijom je bio to što su vlasti u Srbiji obećale nešto što nisu ispunile. Obećale su da će poštovati savetodavno mišljenje Međunarodnog suda pravde, obećali Tadić i Jeremić, a kada je to završeno krenuli su drugim putem”, rekao je Dačić.
On je dodao da je Tadić obećao da će krenuti korektno sa razgovorima u Briselu i kada je Srbija dobila status kandidata za članstvo u EU to nisu ispunili.
Evropska unija u Srbiji sada ima kredibilnog partnera, jer je politika Srbije, kako kaže, postala predvidiva.
Dačić kaže i da bi svaki od predsedničkih kandidata trebalo da se izjasni po pitanju problema u regionu. (Tanjug)

Sirija: Pomoć stigla u gradove pod opsadom posle više meseci
DAMASK - Konvoji koji prevoze humanitarnu pomoć stigli su danas do četiri grada pod opsadom u Siriji gde su, po prvi put od novembra prošle godine, isporučili hranu i lekarsku pomoć za 60.000 osoba, saopštili su Međunarodni odbor Crvenog krsta i Ujedinjene nacije.
Kako se navodi na Tviter nalogu Međunarodnog odbora Crvenog krsta, konvoji su ušli u Madaju, Zabadani, Fua i Kafrjau, preneo je Rojters.
Najmanje dva kamiona, koja su prevozila korpe sa hranom i formulu za bebe, ušla u severozapadna sirijska sela Fua i Kafraja, koja su pod opsadom pobunjenika, precizirala je Sirijska opservatorija za ljudska prava, čije je sedište u Velikoj Britaniji.
Ostali kamioni ušli su u Madaju i Zabadani, koja su pod opsadom vladinih snaga i šiitske libanske proiranske paravnojne organizacije Hezbolah, preneo je AP.
Isporuka je usledila mesec dana nakon što je humanitarni koordinator Ujedinjenih nacija za Siriju pozvao sve strane da postignu dogovor da se o hitnom omogućavanju pristupa za dopremanje humanitarne pomoći navodeći da humanitarna pomoć nije dostavljena tim područjima od 28. novembra prošle godine.
Oko 60.000 ljudi živi u četiri oblasti pod opsadom, pokazuju podaci UN. (Tanjug)

Ciklon usmrtio najmanje 78 osoba u Madagaskaru
ANTANANARIVO - Najmanje 78 osoba izgubilo je život u udaru ciklona „Enavo” koji je pogodio Madagaskar prošle nedelje, saopštili su danas zvaničnici.
„Šteta je ogromna gde god je ciklon prošao. Najmanje 78 osoba je poginulo usled posledica ciklona, uključujući porodice na klizištima, dok je 153.000 izmešteno iz kuća zbog olujnog vremena”, izjavio je šef Nacionalnog biroa za rizik i upravljanje katastrofama, prenosi Rojters.
Ciklon je pogodio severoistok Madagaskara prošlog utorka, uništio puteve i presekao veze sa regijom Antalaha u kojoj živi 230.000 stanovnika. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Francuska traži svog Obamu
Iako je nastala uz nekoliko krigli piva, peticija da Barak Obama postane predsednik Francuske, osim što služi da nasmeje, ukazuje na to u kakvoj atmosferi Francuzi dočekuju verovatno najznačajnije izbore u poslednjih nekoliko decenija.
Ondašnja istraživanja javnog mnjenja kažu da je među biračima prilično raširena nesklonost prema svim glavnim kandidatima za šefa države.
Da su glasači, generalno, siti političara koji su bez obzira na opredeljenje pohađali iste elitne škole, a koje večito gledaju kako se vraćaju na političku scenu.
Ako se uz skandale i spletke koji prate favorite, njihov narušen kredibilitet, afere o novčanim proneverama, ruskom i američkom uplitanju u kampanje, u obzir uzme i dilema o tome šta bi moglo da se dogodi ako pobedi radikalna desnica, ne čudi da bi Francuzi najsrećniji bili da vide potpuno novo lice – nalik Obaminom.
A da li Francuzi imaju svog Obamu?
Naime, dobar deo biračkog tela smatra da će u aprilu i maju birati između najgorih kandidata u poslednjih nekoliko decenija.
Nije ni da su prethodni predsednici imali Obaminu harizmu i njegovu popularnost, da ih nisu pratili skandali, ali ako je verovati anketama, Francuzi ne pamte kada su bili ovako očajni.
Na internet stranici gde potpisuju peticiju „Obamu za predsednika”, traže „okean promena u upravljanju zemljom” koje može obezbediti samo neko ko je, poput bivšeg američkog predsednika, ugledan i iskusan političar. Ali, oni ni u jednom potencijalnom vođi ne vide toliko harizmatičnog čoveka koji može ujediniti narod – a da nije do grla u aferama.
Zbog toga su neraspoloženi, o čemu svedoči ne samo duhovita peticija već i analize koje je uradio Ipsos, iz kojih se vidi da je glasače obuzeo takozvani francuski paradoks.
Ipsos je, piše „Blumberg”, ispitivanjima javnog mnjenja zaključio da su građani skeptični u pogledu budućnosti svoje zemlje, ali su optimisti što se tiče lične situacije i života svojih porodica. Oni misle da Francuska ide u pogrešnom smeru, ne veruju institucijama Evropske unije, ali ne žele da, poput Ostrvljana, napuste blok.
Francuska je od recesije 2009. godine nadoknadila gubitke više od Italije i Španije, ali slabije u odnosu na Nemačku i Ujedinjeno Kraljevstvo. Iako raste nezaposlenost, opet su u boljem položaju od mnogih evropskih zemalja.
S druge strane, Francuzi nose najveći poreski teret, ali njihovo stanovništvo uživa jedan od najvelikodušnijih sistema socijalne zaštite u svetu, trošeći čak 31 odsto bruto domaćeg proizvoda na medicinsku negu i osiguranje u slučaju nezaposlenosti.
Stoga su, zaključuje Ipsos, Francuzi zadovoljni svojim životom više od evropskih suseda.
Kojem od političara željnih da naslede Fransoa Olanda u prilog ide ovakva situacija?
Znajući kakvo je narodno raspoloženje, svi vodeći kandidati u izbornoj trci ističu privredni rast, otvaranje novih radnih mesta, smanjenje poreza, neophodnost da se evropske institucije reformišu i odlučnost da zadrže socijalne povlastice.
Ali, „francuski paradoks” neće se pretočiti u biračku kutiju punu glasova za Marin le Pen jer, piše „Blumberg”, u ubedljivoj većini su oni koji žele da ostanu u EU. Liderka Nacionalnog fronta, koja narodu obećava fregzit ako postane predsednica, uživa podršku koja će je, procene su, odvesti u drugi krug izbora, gde je čeka ubedljiv poraz. Ali od koga?
Mesecima unazad sondaže su tvrdile da će ekstremna desničarka osvojiti aprilski krug, dok su se menjali protivnici koji će joj izaći na crtu u maju.
Ipak, socijalisti nisu u igri jer, koliko je njenom Nacionalnom frontu vlast nikada bliže, toliko je socijalistima daleko. Njihovom kandidatu Benoa Amonu prognozira se poražavajuće peto mesto u prvom krugu. Socijalisti od predsedničke pobede Fransoa Miterana do istorijskog kraha popularnosti Fransoa Olanda nisu imali manje popularnog predstavnika. Štaviše, zbog raskola u partiji dobar deo socijalista planira da svoju podršku prelije Emanuelu Makronu pošto računaju da on ima daleko veće šanse da porazi radikalne zamisli Marin le Pen.
Pre nego što će ga opkoliti afere, razotkrivajući ga kao „elitističkog licemera”, sve oči bile su usmerene na umerenog desničara Fransoa Fijona. Od kada mu kandidaturu kompromituje skandal za skandalom – od toga da je deci i ženi za poslove koje nisu radili obezbedio plate iz državnog budžeta, do toga da je pre tri godine od svog prijatelja milionera, za kojeg je takođe radila Fijonova žena, dobio 53.000 dolara – bivši poslanik, ministar i premijer bori se da stane na put pogubnom padu popularnosti.
Bilo je predloga da, kako bi izbegli fijasko, ustupi mesto Alenu Žipeu, ali je pre neki dan rukovodstvo republikanske stranke ipak odlučilo da Fijon nastavi borbu koju kritičari zovu „mrtvom trkom”.
Trenutno je Makron jedini kandidat kojem raste popularnost dok propagira evrointegracije. Do pre nekoliko dana pobeda u prvom krugu prognozirana je Le Penovoj, koju bi u drugom Makron trebalo da pobedi osvajajući oko 60 odsto glasova.
Najsvežiji anketni uzorci, ako se na njih može osloniti posle bregzita, prvi put ovom bivšem investicionom bankaru i ministru ekonomije prognoziraju pobedu i u prvom izbornom krugu.
Veruje se da Makron iza sebe ostavlja takmace jer, za sada, jedini nije opkoljen skandalima, dok je, osim što je optužuju da iz Moskve i sa Bliskog istoka dobija novac, Le Penova opet u centru pažnje jer joj je Evropski parlament ukinuo imunitet.
Kako se raspoloženje javnosti menja u zavisnosti od toga koji je pretendent na presto u centru afere, ne bi čudno bilo da se Fijon uzdigne zahvaljujući glasačima koji će ga podržati „u inat protivnicima koji su se urotili da ga potope izmišljenim aferama”, a da Makrona osujete naslovnice o Amerikancima koji ga podupiru dolarima.
Iako je i on doživljavao neprijatnosti, istina manje bitne za kampanju – nedavno su ga gađali jajima – Makron za sada napreduje zahvaljujući i onome što nije. Niti je levičar ili desničar, nestranački je kandidat i za sada „neokaljan”.

Kancelarkina taktika za nepredvidivog Trampa
Od našeg dopisnika
Frankfurt, Hajdelberg –Prvi susret novog predsednika SAD Donalda Trampa i nemačke kancelarke Angele Merkel u Vašingtonu se naročito u Evropi iščekuje sa nestrpljenjem i znatiželjom, budući da su u pitanju dva dramatično različita lidera od čije će međusobne „hemije” i saradnje poprilično zavisiti ne samo nemačko-američki, već i odnosi SAD i EU u oblasti međunarodne politike, ekonomije i bezbednosti.
Ipak, u brojnim analizama kao eho odjekuje to da će Merkelova na sastanku u Beloj kući imati samo jedno na umu – novac, to jest, kako da svojom ustaljenom taktikom, koju je primenjivala i sa drugim mačo liderima, spreči novog predsednika SAD da svojim potezima nanese finansijske gubitke nemačkim izvoznicima.
Tramp je nemali broj puta vređao kancelarkine političke poteze, ocenjujući njenu politiku „suludom” a nju optužujući da „urušava Nemačku”. Doduše, u jednom intervjuu je rekao da je ona „zaista veliki svetski vođa”, a kritiku njene migrantske politike sveo samo na to da misli da je to njena „tragična greška”. Sve vreme, a naročito u vreme američke predsedničke kampanje, Merkelova nije reagovala na to, primenjujući svoju standardnu taktiku.



Oluja odložila posetu Merkelove Vašingtonu

 Berlin - Nemačka kancelarka Angela Merkel odložila je posetu Vašingtonu, gde je danas trebalo da se sastane sa američkim predsednikom Donaldom Trampom, zbog brzog napredovanja zimske oluje koja se očekuje da će pogoditi severoistok SAD.
Merkel je novinarima rekla da ju je Tramp pozvao kako bi joj objasnio koliko je ozbiljna situacija s olujom. „Put je otkazan”, potvrdila je Merkel.
Nemačka kancelarka poručila je da će njena poseta SAD ponovo biti zakazana što je pre moguće. Tanjug

Iako će Merkelova tek danas upoznati Trampa, ona zapravo njega već poznaje. Poznaje taj tip muškarca u politici. Njen politički razvojni put od nepoznate istočnonemačke fizičarke do najmoćnije žene Evrope bio je trnovito probijanje kroz svet egoističnih muškaraca koji su najčešće potcenjivali njenu sposobnost, dok je ona postepeno uspevala uz hladnokrvnu preciznost, staloženost, analitičnost i spretnost da ih nadmaši. Najpre je uspela da nadmudri čitavu generaciju muških rivala unutar Hrišćansko-demokratske unije da bi na kraju bez mnogo emocija i u pravom trenutku izmakla tepih ispod nogu i svom političkom „ocu” Helmutu Kolu, kao i njegovom već predodređenom nasledniku Volfgangu Šojbleu, koji su do tada o njoj govorili kao „devojčici” očigledno nipodaštavajući njene sposobnosti, ambiciju i političku budućnost.
Upoznavši slabosti moćnih zapadnonemačkih političara, ništa manje uspešno se nosila i sa svetskim liderima, koji neguju pomalo siledžijski politički stil ili žele po svaku cenu da pokažu svoju moć i mačo stil, poput ruskog predsednika Vladimira Putina, turskog predsednika Redžepa Tajipa Erdogana, bivšeg francuskog predsednika Nikole Sarkozija, ili italijanskog premijera Silvija Berluskonija.
Sa svima je Merkelova imala istu taktiku. Uvek im je davala do znanja da ne mogu da je uplaše i isprovociraju pa čak i kada je Putin pred nju prilikom susreta u Sočiju izveo labradora Koni, iako se kancelarka još od detinjstva plaši pasa. Iako je Koni legla baš kod njenih nogu, prvobitnu zbunjenost i strah je zamenila svojim staloženim razgovorom sa Putinom da bi kasnije nemačkim novinarima rekla da „samo nesigurni tipovi koriste tu vrstu trikova”.
Osim toga, trudila se da ne povlači ishitrene poteze i da ne odgovara na uvrede, te da im nikad ne udara direktno na ego. Međutim, to nije značilo da im je povlađivala. Naprotiv, uvek je na kraju rekla svoj stav, ali tako da ne razbukta njihovu osetljivu sujetu, zbog koje bi mogli da odustanu od pregovora i uđu direktan klinč sa njom. Pre nego što povuče određeni potez, uvek je bila dosledno strpljiva, krijući svoje karte od nepredvidivih političkih konkurenata, strpljivo prikupljajući argumente za svoje stavove i razrađujući moguće scenarije.
Prema rečima kolumnistikinje „Tagesšpigla” Karoline Fečer, Merkelova nije Meril Strip koju je Tramp isprovocirao na emotivnu reakciju, već je kancelarka u svetu zapadnonemačkih političara, koja je naučila svu njihovu jačinu i slabosti ali i kako da strpljivo sačeka svoju priliku.
„Ona razmišlja i posmatra. Često nastupa neodređeno, ali ima osećaj za moć. To joj pomaže sa ljudima koji su puni sebe, jer nije zastrašena njima. Ona očigledno nije jedan od momaka, niti muškarci mogu da igraju na kartu njene ženstvenosti, jer ona ne igra ni na jedno od to dvoje. Ona jednostavno ne igra na istoj šahovskoj tabli kao i oni, i to ih zbunjuje”, smatra Fečerova.
Dakle, ne bi trebalo očekivati da će se Merkelova u Beloj kući ponašati kao britanska premijerka Tereza Mej, koja je povlađivala Trampu nadajući se dobrom trgovinskom aranžmanu Britanije i SAD. Američki psiholog Džon Gartner, u razgovoru za nedeljno izdanje tabloida „Bild”, savetuje kancelarki da bi mnogo mogla da postigne ukoliko bude nosila nakit iz kolekcije predsednikove kćerke Ivanke Tramp.
„Tramp pripada tipu zloćudnih narcisa, kako mi to u nauci nazivamo. On konstruiše svoje sopstvene realnosti i istine. Za takve karaktere postoje samo dve vrste ljudi – za ili protiv mene”, rekao je Gartner.
U kancelarkinom okruženju se, pak, može saznati da će ona primeniti savet, koji je očigledno dobila od Baraka Obame – da sa Trampom razgovara „jezikom novca” koji on kao poslovan čovek razume bolje od diplomatskih floskula koje se koriste u politici. Zbog toga sa sobom u delegaciji vodi čelne ljude nemačkih giganata „Simens” i „Be-em-ve”, Džoa Kezera i Haralda Krigera, koji će sigurno isticati kako njihove investicije doprinose stvaranju radnih mesta u SAD, pri čemu je kancelarkin tim već pripremio podatak da nemačke firme u SAD zapošljavaju čak 800.000 ljudi. Doduše, Kriger će nastojati i da Tramp ne nametne nemačkom auto-gigantu visoke carine ukoliko „Be-em-ve” bude izgradio fabriku u Meksiku i iz nje snabdevao američko tržište, a ne samo iz postojeće fabrike u Južnoj Karolini.
I dok i u Berlinu sa strepnjom iščekuju neprijatne razgovore o američkim primedbama da je Nemačka zloupotrebljava potcenjeni evro, da njeni giganti iz meksičkih fabrika snabdevaju tržište Amerike i time povećavaju njen trgovinski deficit, kao i o američkim pretnjama o uvođenju carina umesto sporazuma o slobodnoj trgovini između SAD i EU, nedeljnik „Cajt” otkriva od izvora u Beloj kući da Trampa interesuje da od Merkelove dobije savet kako da se ophodi prema Putinu i šta ona misli kako rešiti ukrajinsku krizu. To će biti svojevrstan poklon za kancelarku jer bi onda neprijatni trgovinski razgovori mogli da budu lakši, a ukoliko kancelarka dobro  posavetuje Trampa možda bi čak mogla da postane diplomatski posrednik između dva nepredvidiva svetska lidera.

Erdogan: Nemačka i Holandija banditske države koje štete EU
ANKARA – Turski predsednik Redžep Tajip Erdogan poručio je danas u Ankari da će pozitivan odgovor građana na referendumu, koji će u aprilu biti održan u toj zemlji o proširenju predsedničkih ovlašćenja, biti „najbolji odgovor neprijateljima Turske”, a Nemačku i Holandiju je nazvao „banditskim državama” koje štete EU.
Erdogan je istovremeno, u obraćanju zaposlenima u sektoru zdravlja koje je uživo prenosila turska televizija, pozvao turske emigrante da ne glasaju za „vlade i rasiste” na predstojećim evropskim izborima, prenosi Rojters.



Erdogan: Holandija „pokazala” moral u Srebrenici

Predsednik Turske Redžep Tajip Erdogan izjavio je da Turska zna kako Holandija „razume” civilizaciju i moral kroz njenu ulogu u, kako kaže, genocidu u Srebrenici, javljaju turski mediji.„Mi znamo koliko je pokvaren njihov karakter iz masakra 8.000 Bosanaca tamo”, rekao je Erdogan u obraćanju, koje je direktno prenosila turska televizija.Erdogan je optužio Holandiju jer holandski bataljon mirovnih snaga Ujedinjenih nacija nije uspeo da zaštiti hiljade muslimana ubijenih u Srebrenici, preneo je AP.

Prema rečima turskog predsednika, odbijanje Nemačke i Holandije da dopuste turskim ministrima da prisustvuju političkim skupovima u tim zemljama umanjuje značaj EU kao simbola zakona, ljudskih prava i sloboda, navodi AP.



Rute: Holandija nije odgovorna za Srebrenicu

AMSTERDAM– Holandski premijer Mark Rute odbacio je danas tvrdnje turskog predsednika Redžepa Tajipa Erdogana da je Holandija odgovorna za smrt 8.000 muslimana u Srebrenici 1995.„On (Erdogan) nastavlja da eskalira situaciju. To je odvratna istorijska laž”, rekao je Rute u intervjuu za holandsku novinsku agenciju ANP, a prenosi AFP.

„Evropa je suviše važan kontinent da bi bila prepuštena na milost i nemilost banditskim državama”, istakao je Erdogan.
On je najavio da će Turska zatražiti pomoć Organizacije za islamsku saradnju i drugih organizacija kako bi intenzivirala borbu protiv, kako je naveo, „mržnje prema strancima, rasizma i antiislamskih tendencija”.
Erdogan je upozorio da će Turska razmotriti i druge sankcije protiv Holandije, ali nije precizirao koje.
On je rekao i da se diplomatski spor sa Holandijom ne može izgladiti izvinjenjem i da će biti preduzete dalje akcije, nakon što je Turska juče suspendovala diplomatske odnose na visokom nivou sa tom zemljom.
Turski predsednik je danas, takođe, optužio nemačku kancelarku Angelu Merkel da napada Tursku na isti način na koji je holandska policija koristila pse i vodene topove rasterujući turske demonstrante ispred turskog konzulata u Roterdamu.
Prema Erdoganovim rečima, Merkel „nije ništa drugačija od Holanđana”.
Turska je prekinula diplomatske odnose na visokom nivou sa Holandijom nakon što su holandske vlasti proteklog vikenda sprečile njihove ministre da govore na skupovima Turaka koji tamo žive kako bi Erdoganu obezbedili što veću podršku na referendumu u aprilu. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…


  </body>
 </text>
</TEI>