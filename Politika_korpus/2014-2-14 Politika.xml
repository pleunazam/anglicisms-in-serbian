<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Trijumf Valete u superkombinaciji
Švajcarsko alpsko skijanje do juče nije imalo ni jedno zlato u superkombinaciji (spust + slalom), a 28-godišnji Dario Valeta, takođe, nikada nije pobedio u alpskom „višeboju”, a u poslednje četiri godine u trakama za svetski kup i svetskim prvenstvima zabeležio je uz dosta tridesetih i četrdesetih mesta samo jednu pobedu  (veleslalom, 2011-12).
Na jučerašnjem takmičenju u Alpskom skijaškom centru „Roza Hutor” na Igrama u Sočiju Valeta je postao olimpijski šampion, a Švajcarska se dokopala prvog zlata u superkombinaciji.
Švajcarac je u spustu imao 14. rezultat (1:54,88) i zaostajao je 1,64 sekunde za Norvežaninom Kjetilom Jansrudom, najbržim spustašem (1:53,24), a u slalomu je postigao drugo vreme (50,32) – 0,21 sekundu slabije od Adama Zampe (Češka), najbržeg slalomaša (50,11). To mu je, međutim, bilo dovoljno da osvoji prvo mesto i zlatnu medalju s ukupnim vremenom od 2:45,20 minuta.
Srebrnu medalju, četvrtu u olimpijskoj karijeri, a prvu za Hrvatsku na Igrama u Sočiju osvojio je Ivica Kostelić, mada zbog oporavka od povrede nije imao kompletnu sezonu ni zapaženije plasmane. Ali, kada je najpotrebnije stariji brat Janice Kostelić, najuspešnije alpinke svih vremena na zimskim olimpijskim igrama, je bio najbolji. Nije na odmet reći da mu je bar malo pomoglo što poznaje dobro „rukopis” svog oca, jer je Ante Kostelić bio zadužen za kreiranje jučerašnje slalomske staze.
Tako je Kostelić sedmim mestom u spustu i deobom trećeg u slalomu stigao do trećeg uzastopnog olimpijskog srebra u superkombinaciji, uz još jedno srebrno odličje u slalomu, koje je osvojio na prošlim igrama u Vankuveru. Kostelić je sa 2:45,54 minuta zakasnio za Valetom 0,34 sekunde, a treće mesto izborio je Italijan Kristof Inerhofer sa 2:45,67, koji je bio osmi u spustu i sa Kostelićem podelio treće mesto u slalomu. Inerhofer je, podsetimo, već osvojio srebro u spustu...
Na takmičenju održanom po veoma toplom vremenu (+ 11 stepeni) Amerikanci su prvi put od Nagana 1998. ostali bez medalje u kombinaciji. U Solt Lejk Sitiju 2002. Bode Miler je osvojio srebro, a u Vankuveru 2010. zlato. Juče u Sočiju bio je šesti, a Ted Ligeti, šampion iz Torina 2006. juče je zauzeo 12. mesto, ali bio je mesto ispred neočekivanog pobednika spusta u Sočiju Austrijanca Matijasa Majera...
----------------------------------------------------------
Danas u Sočiju
Alpsko skijanje
8,00 superveleslalom, FINALE, Ž
Kros kantri
11,00 štafeta 4 h 5 km, FINALE, Ž
Karling
6,00 8. kolo, Ž
11,00 9. kolo, M
16,00 9. kolo, Ž
Hokej
9,00 A grupa: Slovačka – Slovenija, M
9,00 četvrtfinale: Finska – Švedska, Ž
13,30 četvrtfinale: Švajcarska – Rusija, Ž
13,30 A grupa: SAD – Rusija, M
18,00 C grupa: Švedska – Letonija, M
18,00 C grupa: Švajcarska – Češka, M
Brzo klizanje
14,30 1.500 m, FINALE; M 
Brzo klizanje, kratka staza
13,06 1.500 m, FINALE, Ž
13,20 1.000 m, FINALE, M
Skeleton
17,15 4. vožnja, FINALE, M 
Skokovi
18,30 velika skakaonica, 1. runda, M
19,35 velika skakaonica, FINALE, M

Otkriveno blago Grujića
– Skriveno blago Doma Jevrema Grujića više nije skriveno. Možete ga pogledati – poručio je Nebojša Rodić, ministar odbrane, posetiocima Doma vojske, gde je predstavljena istoimena vredna postavka. On je podsetio da je ovo jedinstvena prilika da sagledamo istoriju jedne značajne srpske građanske porodice i  vidimo izuzetno vredna dela likovne i primenjene umetnosti, staro oružje i arhivsko-bibliotečku građu koja svedoči o bogatom kutlurno-istorijskom nasleđu našeg naroda.
– Prilika je da se osveže sećanja na prve žurke i večernja okupljanja u čuvenoj diskoteci kod „Laze Šećera” krajem šezdesetih godina prošlog veka – kazao je ministar Rodić, podsetivši da nije slučajno što je izložba uvršćena u program Doma vojske i to baš uoči praznika Dana državnosti, jer Jevrem Grujić (1826–1895), istaknuti pravnik i političar, državnik i diplomata, i njegovi potomci ostavili su dubok trag u izgradnji moderne srpske države i vojske, kulturnom i javnom životu što u susret ovom velikom prazniku treba naglasiti.
U godini obeležavanja sto godina od Prvog svetskog rata, prema Rodićevim rečima, moramo da se setimo imena onih koji nas sopstvenim podvigom uče kako se voli svoja zemlja.
Na postavci se mogu videti izuzetna umetnička dela iz 18, 19. i 20. veka koja su više od dvesta godina potomci državnika i diplomate Jevrema Grujića nabavljali i čuvali, a koja većinom do sada nisu izlagana u javnosti.Tu je i zbirka koja obuhvata dela Paje Jovanovića, Uroša Predića, Steve Todorovića, Uroša Kneževića, Arsenija Petrovića, Zore Petrović, Ivana Tabakovića i Đorđa Krstića.  
Zajedno sa umetničkom zbirkom, Dom Jevrema Grujića je spomenik kulture od posebnog značaja. U ovom domu živele su istorijske ličnosti značajne za srpsku državu i diplomatiju, pa je tako šest generacija sakupljalo i čuvalo umetnička dela iz različitih perioda, koja danas čine zbirku više od 400 predmeta.
– Negujući uspomenu na pretke i istoriju Srbije, predmeti su birani sa ukusom i pažnjom – podsetili su Lazar Šećerović i Aleksandar Conić, potomci porodice Grujić. Oni su objasnili da suportreti  naručivani da bi se potomstvu ostavila uspomena na prethodne generacije, kraljevski pokloni i ordenje dobijani su za zasluge, diplomatske uniforme nošene su u miru, a oružje korišćeno u ratovima za slobodu i nezavisnost Srbije. 
Izložba je zajednički projekat Doma Jevrema Grujića, Zavoda za zaštitu spomenika kulture grada Beograda, Centralnog instituta za konzervaciju u Beogradu i Medija centra „Odbrana”.
Autori izložbe su Šećerović, Conić i istoričar umetnosti Ivana Vesković, koja je autor teksta u katalogu.
Pažnju mnogobrojnih posetilaca privukli su i upotrebni predmeti, stilski nameštaj, diplomatske uniforme, kolekcija starog oružja iz Prvog i Drugog srpskog ustanka, arhivska građa, aposeban segment čine fotografije prve diskoteke na Balkanu, otvorene u Domu Jevrema Grujića 1967. godine, što je i omaž avangardnoj i popularnoj kulturi u to vreme u našoj prestonici.
O značaju postavke govorili su potpukovnik Slavoljub Marković, direktor Medija centra „Odbrana”, Nela Mićović, v. d. direktora Zavoda za zaštitu spomenika kulture grada, i prof. dr Mila Živančević, direktor Centralnog instituta za konzervaciju.

Kretanje i selidba – nadahnuće srpskih i američkih umetnika
Postavka dela srpskih i američkih umetnika pod nazivom „Pingpong” otvorena je u rezidenciji ambasadora Sjedinjenih Američkih Država Majkla Kirbija i njegove supruge Sare, u okviru programa Stejt departmenta „Umetnost u ambasadama”. Dvadeset prikazanih radova odabrala je ambasadorova sestra, umetnica Lin Kirbi.
Veliki broj zvanica pristigao je na otvaranje izložbe koja će trajati do kraja ambasadorovog mandata. Među gostima najmanje je bilo političara, dok su dela razgledali uglavnom umetnici, novinari, profesori... Otvaranju postavke prisustvovao je i ministar kulture Ivan Tasovac.
En Šejk, Aleksandra Grant, Branislav Nikolić, Ana Prvački, Vesna Perunović... neki su od umetnika čije će skulpture, fotografije, konceptualni video i audio-radovi krasiti prvi sprat Kirbijeve rezidencije. Ambasadorova sestra prikazala je tri svoja dela.
Ideju za izložbu Lin Kirbi dobila je na osnovu priče svoje bratanice Natalije Pavlović, rođene u Beogradu, a odrasle u Bostonu, o stolu za pingpong, koji se vremenom iz bašte njene beogradske kuće preselio na krov zgrade sagrađene na istom mestu, i za kojim su se sve vreme igrali i družili susedi.
– Tema postavke pomogla mi je da pronađem umetnike u Srbiji i Americi koji su se bavili kretanjem i selidbom. Neki od radova nastali su u Beogradu i ukazuju na prolaznost, promenu mesta boravka, ali i povratak mestu u kojem smo živeli – rekla je autorka izložbe Lin Kirbi.

Jankovićeva u polufinalu Dohe
Pod rafalom munjevitih pobeda Jelene Janković u Dohi stradala je i Petra Kvitova. U četvrtfinalu je osma teniserka sveta prepustila Čehinji samo četiri gema (6:1, 6:3), jedan više nego Alisi Klejbanovoj u osmini finala (6:1, 6:2), a dva više nego Karin Knap (6:0, 6:2), na startu turnira u Kataru. Niti se na Jeleni juče primetilo da igra protiv šeste sa svetske liste, niti da je dan ranije dobila dva meča za svega nekoliko sati – po jedan u singlu i dublu.
– Imam dosta samopouzdanja i koncentracije. Protiv najboljih moram da pružim svoj maksimum da bih pobedila – rekla je Jankovićeva posle pobede.
Prvi set je dobila za nešto više od pola sata, a u sredini drugog preokrenula tok sa dva uzastopna brejka. Tek kada je, pri vođstvu 5:3, servirala za pobedu u meču, razvila se neizvesna borba. Tri puta je propuštala meč-lopte i spasavala brejk, ali nije popustila. U polufinalu će igrati sa Nemicom Anđelikom Kerber, trenutno devetom na svetskoj listi. Do sada su igrale svega dva, vrlo različita meča. Pre dve godine u Kopenhagenu je Nemica lako pobedila (6:2, 6:1), ali je ove sezone u Brizbejnu Jelena, posle velike borbe u prvom setu, bila jednako ubedljiva: 6:7, 6:3, 6:1. 
Ulog današnjeg susreta nije samo finale, nego i šesto mesto na svetskoj listi, do kojeg Jankovićeva može da skoči sa sadašnjeg osmog. Iza nje je već ostala Sara Erani, ubedljivim porazom od Simone Halep u četvrtfinalu (6:2, 6:0), a redosled od šestog do osmog mesta zavisiće od raspleta u Kataru.
Ovo je jedan od turnira na kojima Jankovićeva u uvodnim kolima deluje bolje kada se optereti i igrom u parovima, često u istom danu. Iako menja saigračice, njena pozicija u igri parova je sve bolja, a trenutno zauzima 22. mesto u svetu. Sinoć je, u paru sa Klejbanovom, imala najteži mogući zadatak u četvrtfinalu, protiv prvog dubla sveta, Italijanki Erani i Vinči.
Ljodra zaustavio Zimonjića u polufinalu Roterdama
Nenad Zimonjić i Danijel Nestor su zaustavljeni u polufinalu turnira u Roterdamu. Bivši Zimonjićev saigrač, Francuz Ljodra, i njegov zemljak Mai, slavili su posle dva izjednačena seta i ubedljive igre u odlučujućem: 6:4, 4:6, 10:1.

Premor učinio svoje – Petrović 77.
Od našeg specijalnog izveštača  
Soči – Milanko Petrović je juče postigao najslabiji rezultat na XXII zimskim olimpijskim igrama. S 46:42,2 minuta bio je 77. od 92 takmičara (pobednik Dario Kolonja iz Švajcarske je imao 38:29,7) u kros kantriju na 15 km klasičnim stilom. 
Ovoga puta nema šta da se objašnjava. Za manje od 20 sati posle biatlona na 20 km startovao je u sasvim drugom sportu – kros kantriju, koji mu je pod B. 
Juče je bio premoren od one prekjučerašnje trke. Da je to previše vidi se i po tome što se na takav potez niko sem njega nije odlučio, uopšte jedan je od retkih koji se u Sočiju paralelno takmiči u ova dva sporta. 
– U biatlonu, na 20 km, imao sam 15. vreme u skijanju u konkurenciji svih tih silnih favorita: Norvežana, Nemaca, Rusa, Francuza... Od nje je ova trka na 15 km u nordijskom trčanju bila znatno teža. I vreme je bilo pretoplo. Kao da je letnja olimpijada, a ne zimska. To otežava dodatno samu trku, mnogo više nego da je normalno vreme, da su zimski uslovi. Trkač se više potroši – objasnio je Petrović. 
Razume se, treba da se ima u vidu i da je dan ranije imao vrlo napornu trku. O njenim posledicama Petrović je rekao:
– Osećao sam malo umor u leđima i rukama, a snažna leđa i ruke su najpotrebnije za klasičan stil. Da nije bilo toga siguran sam da bih imao znatno bolji rezultat. Na brdima sam dosta skraćivao korak, nisam mogao brže da „klizam” što je potrebno za „klasiku”.Milanko Petrović ima još trku, takođe u kros kantriju, na 50 km, poslednjeg dana Igara. Do tada ima vremena da se odmori.
– Nema predaje. Mislim da će biti mnogo bolje nego što je bilo do sada – hrabrio se naš naš reprezentativac.
Naš drugi predstavnik Rejhan Šmrković nije stigao na cilj. Odustao je već posle prve „prolazne stanice” 2,2 km posle starta jer mu se obnovila povreda. Tada je bio 87. sa 6:14,2 minuta i 1,11 minuta zaostatka za vodećim.
– Prošle godine sam polomio desni skočni zglob. Nakon nastupa u sprintu bol se ponovo pojavio, ali sam ipak želeo da pokušam, da stisnem zube i završim ovu trku. Ipak, nakon pola staze nisam više mogao da izdržim i rizikujem da pogoršam povredu, pa sam morao da odustanem – objasnio je Šmrković.
Jučerašnji učinak naših olimpijaca prokomentarisao je Tihomir Milosavljević, trener Olimpijskog tima Srbije za biatlon i kros kantri:
– Milanko je posle jako naporne trke dan ranije uspeo da se oporavi i nastupi na 15 km. Tehnički korektno je sve odradio, s obzirom na to da klasičan stil nije njegova disciplina. Siguran sam da će u poslednjoj trci na 50 km biti mnogo bolji. Rejhana je nažalost povreda sprečila da na svom debiju na Olimpijskim igrama završi obe trke...

Mediji: Šumaher prebrodio upalu pluća
BEOGRAD –Sedmostruki svetski šampion Formule jedan, Nemac Mihel Šumaher, koji je u indukovanoj komi pošto je pretrpeo teške povrede glave u nesreći na skijanju, prebrodio je upalu pluća, preneo je danas nemački list Bild.
Bild je pre dva dana naveo da je Šumaher prošle nedelje dobio upalu pluća, ali je menadžerka nemačkog vozača Sabine Kem to negirala. 
„Šumi je dobio borbu protiv upale pluća”, naveo je u današnjem izdanju Bild.
Šumaher se nalazi na intenzivnoj nezi Univerzitetske bolnice u Grenoblu od 29. decembra, kada je u francuskom skijalištu Meribel pao tokom skijanja i teško povredio glavu.
On je u dva navrata operisan i uveden je u indukovanu komu. Njegovo stanje je stabilizovano posle operacije, pošto je prvobitno ocenjeno kao kritično.
Lekari ga od 30. januara postepeno bude iz kome, tako što mu smanjuju količinu sedativa.
Stručnjaci su naveli da će najverovatnije proći meseci pre nego što budu moguće precizne prognoze Šumaherovog stanja, a ne isključuju ni trajno oštećenje mozga.
Šumaher je tokom karijere pobedio u rekordnoj 91 trci. Iz takmičenja u Formuli jedan povukao se 2012. godine, pošto je osvojio sedam šampionskih titula.

U novom broju „Magazina” u nedelju, 16. februara, čitajte:
BELEŠKE S PUTA: SOČI
Zimske igre pored mora

Zahvaljujući „beloj olimpijadi”, Soči ne mora više na svojoj vizitkarti da podvlači da je tu detinjstvo provela slavna ruska teniserka Marija Šarapova, koja inače na 22. zimskim olimpijskim igrama radi kao televizijski novinar, ili da je u njemu rođen Jevgenij Kafeljnikov, prva ruska teniska zvezda koja je zasjala u sazvežđu najvećih svetskih asova. Osnovan 1838. kao vojno naselje, ovaj grad na obali Crnog mora je šezdeset godina kasnije proglašen za idealno letovalište, a 1941. pretvoren u grad-bolnicu.
Piše Ivan Cvetković
-------------------------------------------------------
NE SAMO O POSLU – GRUPA „LEGENDE”
Pobedili bez pevanja

Ivan Milinković, Lazar Marin, Pero Krznanić (gornji red, s leva nadesno), Predrag Stojković, Želimir Vasić, Zoran Dašić Daša
Njih šestorica deluju kao velika porodica koja slogu brani tolerancijom. Već dve decenije pune veliku dvoranu „Sava centra” u Beogradu i sa publikom i razmenjuju emocije uz nežne akorde.  
Od prvog nastupa, na Bogojavljenje 19. januara 1995. godine, tradicija koncerata, koje nastavljaju turnejom po gradovima Srbije, regiona i inostranstva, nije se prekidala.
Piše Dana Stanković
-------------------------------------------------------
KLOVNOVI LEČE SMEHOM
Kako ste danas, juče i malo sutra?

Zadatak im je da oraspolože decu koja se leče od teških bolesti na klinikama, pa „doktori” Guza i Cica Micaod mališana „za analizu” traže sve slatkiše koje imaju i proveravaju da li im sviraju prstići na nogama i rade li im tačke za golicanje ispod pazuha i na tabanima. Institucija doktora klovnova kod nas postoji već deset godina, preuzeta je iz SAD, a sprovodi se u osam beogradskih bolnica i jednoj novosadskoj.
Piše Dragana Nikoletić
-------------------------------------------------------
POD LUPOM: PRAVILA ŽIVOTA U VELIKOM GRADU
Buka se gasi pre ponoći

Niko ne voli da mu svaki korak određuju nekakvi propisi i buni se kad ga kažnjavaju za pogrešno parkiranje, neočišćen sneg pred kućom ili što je svog psa pustio da slobodno juri parkom… ali kakav bi haos nastao u velegradu da se zakonske odredbe ne bave i takvim stvarima! Šta bismo, recimo, bez Kućnog reda koji nas štiti od bučnih komšija? Doduše, kažu komunalni inspektori, mnogi prekršioci izbegnu sankcije.
Piše Aleksandra Mijalković
-------------------------------------------------------
KUĆNI LjUBIMCI
Ima leka i za slepog psa
 Kod ljubitelja kučića vlada uverenje da njihovi četvornožni ljubimci vide crno-belo, da su daltonisti, što je netačno i kada su u pitanju ostale životinje. U zavisnosti od vrste, neke životinje bolje vide, neke lošije, a neke kolorite vide mnogo preciznije i jasnije od čoveka... ali, baš kao i ljudi, i oni mogu da izgube vid. Jedno od najčešćih oboljenja očiju pasa je katarakta, javlja se više kod rasnih pasa nego kod mešanaca.
Piše Dragoljub Stevanović

Nedostaju mi koncerti u Srbiji
Nakon priznanja koje je dobila za rad na polju primenjene muzike, Aleksandra Kovač je odlučila da svoje muzičko usavršavanje nastavi na prestižnom Edinburškom univerzitetu u Škotskoj. U Edinburgu će ostati do jeseni, a tokom boravka već je angažovana kao autor dve kompozicije u nemačkom filmu „Mladi i divlji” scenariste i reditelja Feliksa Maksima Elera. Film će gledaocima premijerno biti predstavljen ovog leta, a sa Romanom Goršekom piše i muziku za of-Brodvej pozorišnu predstavu koja će premijeru imati 18. aprila u njujorškom „Lajon teatru”.
Kako je došlo do saradnje u filmu „Mladi i divlji”?
Kao student Edinburškog univerziteta, dobijate šansu da kroz projekte sarađujete sa mnogim kreativnim i uspešnim umetnicima širom sveta. S obzirom na to da sam na magistarskim studijama iz komponovanja filmske muzike, šef odseka, moj profesor Jati Duran je kao muzički supervizor filma procenio da će moje kompozitorske veštine doprineti muzičkom saundtreku. Na osnovu mog dosadašnjeg rada ovde, dobila sam poziv od producenata filma Feliksa Maksima Elera i Karstena Jaskijeviča da napišem dve noseće kompozicije koje obeležavaju prelomne trenutke u priči filma. Ovo je izvrsna prilika da publika širom Nemačke čuje moju muziku, i zahvalna sam na tome.
Kako biste opisali svoje delo u filmu?
Kompozicija koja nosi naslov „Mladi i divlji”, spada u kategoriju savremene elektropop produkcije, dok je numera koja zatvara film orkestarskog zvuka, gde ću moći da iskažem svoje veštine u komponovanju filmske muzike. Sledeće nedelje imam zakazano snimanje sa muzičarima briljantnog EFMO orkestra, kojima ću dirigovati.
Trenutno ste angažovani na pisanju muzike za of-Brodvej predstavu koja za dva meseca ima premijeru. Da li vas više inspiriše rad za film ili pozorište? Koliko ima sličnosti, a koliko razlike?
Pisati za pozorište i film jeste proces koji zahteva odlično poznavanje oba medija, jer se radi o dva različita polja umetničkog izraza, sa jasno regulisanim pravilima i odnosima prema muzici. Međutim, danas je ta razlika sve manja, pa često kada radim za pozorište komponujem kao za film. Ova dva medija se polako spajaju, i trenutno sam na mestu gde se rađaju novi trendovi.
Moje dosadašnje iskustvo u pisanju za pozorište i rad na projektima za koje sam i nagrađivana („Miris kiše na Balkanu”, „Doručak kod Tifanija”, „Bura” – nagrada „Jaokim Vujić” za najbolju muziku) pomoglo mi je da na najbolji način upoznam nepresušno kreativni svet i naučim da stvaram muziku bez ograničenja koje iziskuje proces komponovanja pesama. Uloga muzike u filmu je izuzetno bitna, što svaki ozbiljan reditelj dobro zna, i sa njom možete da dodate jednu novu dimenziju slici i uporedo ispričate priču koja nije vidljiva golim okom.
Kako napreduje magistarski rad i kako je u Edinburgu?
Kao neko ko je u mladosti živeo u Velikoj Britaniji više godina i ko uživa u prirodi, umetnosti i dobrim ljudima, život u Edinburgu mi izuzetno prija. Nalazim se u centru umetnosti, nauke i vrhunskih uslova za razvoj svakog talentovanog čoveka. Pohvalno je koliko se ovde ulaže u umetnost i kulturu. Smatram da u Srbiji postoje profesori i đaci koji mogu da se mere sa najboljim umetnicima ovde.
Trenutno radim muziku za nekoliko animiranih filmova koji će postati deo mog magistarskog portfolija. Volela bih da sarađujem i sa našim umetnicima, jer smatram da imamo retko talentovane filmske kreativce za koje svet treba da čuje.
Planirate li novi album i koncerte u Srbiji i u inostranstvu?
Nedostaju mi koncerti u Srbiji, jer smo se moja publika i ja već navikli da se svake godine družimo u dvoranama u Beogradu, Kragujevcu, Nišu, Kikindi, Novom Sadu, a ima toliko mesta širom zemlje gde bih želela još da nastupim i verujem da će biti prilike. Edinburg pruža neiscrpne mogućnosti za koncerte, pa sam tako nastupala već nekoliko puta na manifestacijama u organizaciji mog univerziteta.
Nedostaje li vam Beograd?
Malo je reći da mi nedostaje moj rodni grad, ali mi najviše nedostaju đaci škole pevanja „Beogradski glas”, sa kojima se stalno čujem na „Skajpu” i sa velikim nestrpljenjem očekujem nastavak druženja u septembru.
----------------------------------------------------------------
Muzika za „Džeki i Merilin” Sanje Beštić
U saradnji sa mojim dugogodišnjim partnerom i najprogresivnijim muzičkim producentom kod nas, Romanom Goršekom, pišem muziku za novu of-Brodej predstavu „Džeki i Merilin” rediteljke Sanje Beštić, koja se bavi kontroverznom temom odnosa ove dve američke ikone i njihovim potencijalnim susretom. Premijera je zakazana za 18. april u „Lajon teatru” u legendarnom pozorišnom kompleksu „Theater Row” u Njujorku – ističe Aleksandra za naš list.

Srpski kreator na Nedelji mode u Londonu
Džordž Stajler (Đorđe Tamburić) jedini je dizajner iz Srbije koji se ove godine predstavlja na Londonskoj nedelji mode. Njegova kolekcija je izabrana među četiri pobedničke, u konkurenciji radova 290 mladih dizajnera iz celog sveta, a zajednička revija održana je juče po podne u „Frimejsons” sali. Za vreme Nedelje mode u Londonu, 14 modnih kombinacija srpskog dizajnera biće deo izložbe.
A revija je samo finale programa „Ones to Watch”, koncipiranog tako da žiri, sačinjen od najpoznatijih svetskih modnih stručnjaka, može da uoči mlade dizajnere koji donose nove trendove. Interesantno je da se Stajler našao u grupi četvoro pobednika kao jedini dizajner koji nije školovan u Velikoj Britaniji. Njegov rad je opisan kao „svežina na modnoj sceni”. Zajedničko sa ostalim pobednicima jeste da rad bazira na trikotaži koja je dominantna kod Stajlera već neko vreme.
Pred reviju u gradu na Temzi, Stajler je za „Politiku” podsetio da je njegovu kolekciju prva videla beogradska publika još na jesenjoj Nedelji mode u organizaciji modnog studija „Klik”.
– Kolekciju čini 14 kombinacija, 12 ženskih i dva muška, uz nezaobilazne detalje iz Srbije: stilizovane opanke, liciderska srca... Jedan deo kolekcije je rađen u saradnji sa kompanijom „Sirogojno”. Perike su delo frizera Darka Pandurskog i takođe su inspirisane našom tradicijom – rekao je dizajner koji je završio Dizajn tekstila i dizajn odeće na Visokoj tekstilnoj školi za dizajn, tehnologiju i menadžment u Beogradu.
Stajler je dodao da su mu motivi za kolekciju bili različiti tipovi mreža koje spajaju ljude i kulture – sistem u kome živimo i radimo, ali i društvene mreže koje sve više udaljavaju čoveka od prirode i od sebe samog.
Kolekciju „Network” za jesen zimu 2014/15 srpska publika mogla je da vidi na jesenjoj nedelji mode u Beogradu (Foto Modni studio „Klik”)
Ispričao nam je da je video radove ostalih pobednika i da su kolekcije vrlo lepe, kao i da se sa njima upoznao tokom izbora manekena i probnih snimanja. Trudiće se, kaže, da pogleda što više revija drugih dizajnera u Londonu.
Ovaj uspeh, dodaje, omogući će mu dalju promociju i prodaju kolekcije, o čemu brine pi-ar modna agencija iz Londona. Kontakte u modnoj industriji ostvario je i prilikom prošlogodišnjeg boravka u Londonu, kada je bio član svojevrsne srpske modne reprezentacije. Tada je sa Ivanom Piljom i Anom Ljubinković prikazao modele u Međunarodnom modnom izlogu, za koji je naša zemlja, sa još 26 drugih država sveta, bila izabrana da prikaže svoju modnu ponudu. Posle ovog predstavljanja, o Stajleru su pisali italijanski i britanski „Vog”, kao i drugi ugledni modni časopisi.

Ludorija zaljubljivanja
Većina ljudi u zapadnoj civilizaciji veruje da je zaljubljivanje početak ljubavi, pa da neko mora da se zaljubi da bi ostvario ljubav. Kolektivni ideal je velika srećna ljubav koja sledi posle velike zaljubljenosti. Zato je popularna kultura izmislila i počela da slavi Dan zaljubljenih. Da li je zaljubljivanje put u obećanu kolektivnu sreću ili u kolektivnu nesreću?
Dok je ljubav postojano osećanje zasnovano na čvrstom emocionalnom vezivanju jedne osobe za drugu, zaljubljenost je prolazno osećanje zasnovano na idealizaciji. Da bi osoba mogla da se zaljubi, ona u svojoj psihi mora da nosi predstavu o idealnoj ljubavi – fantaziju da će trajnu sreću naći u idealnom odnosu sa idealnim partnerom. Reči ideal i idealizacija dolaze od reči ideja, i označavaju „baš onakvo kako je neko zamislio”.
Zaljubljivanje je visoko selektivan proces tako da se mnogi godinama ne zaljubljuju. Da bi se osoba zaljubila, mora da sretne nekoga u kome će videti dovoljnu sličnost sa osobinama zamišljenog idealnog partnera. Zaljubljivanje se događa kada osoba poveruje da je u stvarnosti pronašla takvog partnera koji se potpuno uklapa u njen ideal. Ona nije u stanju da razluči drugog od vlastite projektovane predstave, tako da ga ne vidi onakvim kakav on zaista jeste.
Zaljubljeni ljudi veruju svojim osećanjima, a ona su veoma intenzivna. I ekstatična ushićenost i najdublja patnja im dokazuju da je drugi zaista „pravi” ili „prava”.
Kako idealizaciju nije moguće trajno održavati, sudbina zaljubljenosti jeste da bude prolazno osećanje. Kako drugi nije idealan, tokom vremena će se nakupiti njegova ponašanja koja to dokazuju, tako da zaljubljena osoba više neće moći da održava projekciju. Kada se to desi ona će „progledati”, a zaljubljenost će prestati. Prestanak idealizacije nužno vodi u veće ili manje razočaranje.
Kako je zaljubljivanje put koji vodi u razočaranje, slavljenje zaljubljenosti je indirektno slavljenje razočaranja. Opsednutost zaljubljenošću nas sprečava da to uvidimo. Kolektivno nesvesno zapadnog čoveka je prožeto slikama idealne ljubavi koje on generacijama upija kroz filmove i literaturu. Iako sumorne statistike pokazuju da idealizacija i nerealna očekivanja iznova i iznova vode u razočaranje i nezadovoljstvo, u ljubavnu nesreću, savremeni čovek i dalje veruje da bez zaljubljivanja ne može da ostvari ljubav. Ako je nesrećan, onda je to samo zbog toga što još nije pronašao „pravog” ili „pravu”. Nada se da će tokom vlastitog života bar jednom doživeti „filmsku” ljubav. 
Kada odbacimo ideju o našem pravu na ljubav koja usrećuje, tada ćemo prevazići zaljubljivanje. Tada ćemo moći da naučimo da biramo partnere na način u kojem pored srca učestvuje i glava.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Sarajevo
I ove hefte pažnju javnosti posebno privlače događaji u regionu zbog toga što je „narod nezadovoljan“. To je klizav teren za svaku vlast, premda ne i originalan povod. Svaki revolt ima prepoznatljive manire i teži da se rasplamsa. Demonstracije ili njihova imitacija obično se prikazuju kao spontane, nepolitičke i proradničke.
To se ne odnosi samo na minulih sedam dana u BiH. Bar tri razloga daju povod da je Sarajevo u žiži. To su godišnjica održavanja zimskih olimpijskih igara 1984, pucnji na prestolonaslednika Franju Ferdinanda od pre jednog stoleća i rat 1992. godine.
Čuda se ne dešavaju i dovoljno je da Halid Bešlić ili Ivica Dačić zapevaju samo refren pesme u kojoj se pominje ime reke, a ne grada, a da svi znaju o kojem je to mestu reč.
Poslednja decenija dvadesetog stoleća jedan je od razloga da se stalno govori i piše o ovom gradu, a ne samo peva. Odavno to nije onaj grad „rahatluka , haira i lepote“.
Istorija ima svoj mehanizam i iskustvo koje se ogleda u savremenom trenutku. Političari ponekad imaju zbunjujuće flertove, ali nije se slučajno u Bosnu zaputio izaslanik iz Turske, šef diplomatije Davutoglu, a prethodno vicepremijer u Vladi Srbije Vučić pozvao srpske prvake u Beograd, i nije slučajno hrvatski premijer Milanović odmah iz Zagreba otišao u Mostar. Oglasila se i hrvatska ministrica Pusić, a dolazi Ketrin Ešton.
I sada je sve tu, i SDA i SDS i HDZ i neki preživeli igrači. Lagumdžija, mladi Izetbegović i drugi koji su bili ili ostali u senci. Još žive, a i zapisana su sećanja na te teške dane, proteste na Marindvoru, sukobe na Skenderiji... odlazak Sarajlija i stranaca, let „kikaša“, gužve i pometnje na aerodromu. Situacija se tada pogoršavala iz dana u dan, uprkos razgovorima u Lisabonu i Briselu.
Mile Jovičić, bivši direktor sarajevskog aerodroma, bio je svedok nekih ključnih događaja u kojima su učestvovali Kutiljero, lord Karington i trojica nacionalnih lidera, Izetbegović, Karadžić, Boban – i posebno pukovnik Mekenzi. Jovičić je napustio svoj grad. Sa zebnjom, uoči odlaska u Kanadu, da će da ga zadesi sudbina Rjepina iz „Romana o Londonu“. U svojoj knjizi iz Toronta posvedočio je o instinktivnom strahu od snajpera, pa ne prilazi prozorima. Možda su instinktivno i sada mnogi tako reagovali.
S nevericom se postavljalo pitanje, s dolaskom humanitarne pomoći, šta ako Bosnu odvedu u rat? Sledili su napadi, detonacije, konferencije, pljačke... Nije to samo puko beleženje događaja. Reminiscencija je bezbroj, pre i posle mirovnog sporazuma u Dejtonu.
Nije verovatno da se ponove događaji iz 1992. Ne daj bože. Neće valjda... Ne može... Bilo bi to paradoksalno. Zvuči navijački, preterano pristrasno, u odbranu mira ali i u znak sećanja na one stare sarajevske nane koje su slabašnim glasom govorile: „Samo da ne bude rata...“
Zvezde su sada drugačije spojene u sazvežđa. Najgora vizija se odbacuje. Pogrešne prognoze kao sudbina ne mogu se zanemariti. Mnogi bivši žitelji grada odrasli na Bembaši, pomalo unezvereno osvrću se povodom najnovijih zbivanja. Ne samo iz puke radoznalosti. Rat je kao maljem udario po glavi generaciju koja se razišla po Italiji, Nemačkoj, Americi, Australiji, svuda po svetu. Sa svih strana sada dolaze upitne poruke, iz Štutgarta zove Marko Mutić, a Paja, poznat kao tvorac sarajevskog olimpijskog „boba“, raspituje se iz Pariza.
Kada su Džojsa pitali da li će se možda vratiti u Dablin, odgovorio je: „Zar sam ga ikada napustio?“ Makar duboko u sebi, tako pomisle i Sarajlije. Zato je posve normalno što ovih dana upiru oči u mali ekran, tragaju na internetu za vestima sa Miljacke. U prirodi im je da odmah odmahnu rukom, kao da vele: „Ma, pusti. Ništa..“ Ili da ćute kao u onom vicu o Muji. Pitaju ga: „Šta radiš? Sediš i razmišljaš?“ On odgovara: „Jok, samo sedim.“

Bitka u bazenu „gasi” priče o krizi
„Večiti” derbi dolazi u teškom trenutku za oba rivala. U veoma zgusnutom rasporedu, samo nekoliko nedelja od senzacionalnog završetka Kupa Srbije, pred nama je još jedan praznik vaterpola u Srbiji. Duel višestrukog šampiona zemlje i aktuelnog, Partizana i Crvene zvezde, igra se večeras od 17 časova na bazenu Sportskog centra „Banjica” (TV RTS 2). 
U moru problema koji ih opsedaju van plivališta, dva naša najveća kluba dočekuju važnu utakmicu. Finansijska situacija je teška, ali „večiti” najavljuju veliku borbu i kvalitetan meč. Partizan će na megdan Zvezdi izaći bez Holanđanina Lukasa Gilena, koji se nalazi sa reprezentacijom svoje zemlje u Utrehtu. „Crno-beli” su pripreme za ovaj meč odradili upravo u tom gradu udaljenom tridesetak kilometara od Amsterdama.  Trener Vladimir Vujasinović izneo je svoja očekivanja pred derbi:
– Odigrali smo tri jaka sparing meča i jedan zvanični protiv reprezentacije Holandije koji smo pobedili 17:6. Spremali smo se za meč sa Zvezdom, ali i sa Španduom, kojim nam je jako važan. Za razliku od Zvezde nemamo toliki imperativ pobede, oni moraju da jure trijumf, da bi sa prvog mesta ušli u završnicu prvenstva i na fajnl for. Nadam se da ćemo da odigramo bolju utakmicu nego jesenas, i pokušati da uđemo u egal završnicu.
Vujasinović će na raspolaganju imati gotovo kompletan sastav.
– Svi igrači su maksimalno spremni. Pozvao bih sve ljubitelje vaterpola da ispune tribine, i kupovinom karte pomognu našem klubu u teškom trenutku.
Crvenoj zvezdi su se nakon turnira „Volvo kup” u Mađarskoj, na kojem je Srbija trijumfovala, priključili trener Dejan Savić i reprezentativci Andrija Prlainović, Nikola Rađen, Sava Ranđelović i braća Vuk i Strahinja Rašović.
– Priključio nam se i Džon Man nakon akcija sa selekcijom SAD, tako da svim snagama napadamo Partizan – kaže Savić. – Očekuju nas dve jako teške utakmice, moramo da idemo na pobedu jer ako savladamo Partizan možemo sa Radničkim da se borimo za prvo mesto do kraja ligaškog dela prvenstva.
U Zvezdi ne beže od uloge favorita, ali i pozivaju na oprez.
– Izuzetno respektujemo mlad tim Partizana, očekuje nas jako težak meč protiv motivisanog rivala, ali nikako ne bežimo od uloge favorita i idemo na pobedu.

Odbojkašice se bore za Kup
Danas i sutra je 48. Kup Srbije za odbojkašice koji se održava u Staroj Pazovi u dvorani „Park”, a učestvuju Jedinstvo, TENT, Partizan i Crvena zvezda. Trofej brane „crveno-bele” koje su poslednje četiri godine osvajale pehar.
U prvom polufinalnom duelu sastaće se TENT i Crvena Zvezda. Obrenovačke su u četvrtfinalu bile bolje od Vojvodine, dok su „crveno-bele” izbacile Kolubaru. TENT je do sada tri puta učestvovao na finalnim turnirima i sva tri puta je eliminisan u polufinalu.
– U ovoj utakmici Zvezda je favorit jer je branilac trofeja i jer imamo negativan skor sa njima ove sezone. Ali mi smo dobro radile i trenirale tako da smo optimisti. Plasman u finale bi bio istorijski uspeh za naš klub – rekla je kapiten Obrenovčanki Sonja Puzović.
Zvezda i TENT su se sastali već jednom u prvenstvu, a pobedile su „crveno-bele” sa 3:1.
– Drago mi je da smo u društvu najboljih ekipa, drugu godinu za redom. Želim da nastavimo dobre igre iz prvenstva i da budemo pretnja najboljim ekipama u ligi – izjavila je trener TENT-a Marijana Boričić.
Zvezda je rekorder po broju osvojenih titula u Kupu – 16, a trofej je osvajala poslednje četiri godine.
– Nadam se da ćemo dobro igrati i da ćemo pokazati da smo u poslednje vreme dobro trenirale. Daćemo sve od sebe i nadamo se dobrom rezultatu – izjavila je kapiten „crveno-belih” Julia Milovič.
„Crveno-bele” će u odbrani titule predvoditi Laslo Lukač koji je juče postavljen za trenera umesto smenjenog Ratka Pavličevića.
– Probaćemo da opravdamo ulogu favorita. Nadam se da ćemo ući u finale i uspeti da odbranimo trofej – rekao je Laslo Lukač.
U drugom polufinalu sastaće se Jedinstvo iz Stare Pazove i Partizan. Domaćin je plasmanom na finalni turnir ostvario najveći uspeh u istoriji kluba.
– Sam ulazak na finalni turnir je za nas veliki uspeh. Partizan je u ovoj utakmici apsolutni favorit, ali mi ćemo dati svoj maksimum da pokušamo da napravimo iznenađenje pred domaćom publikom – rekla je kapiten Jedinstva Milica Jurišić.
Domaćin je u četvrtfinalu izbacio Spartak iz Subotice, dok su „crno-bele” bile bolje od Dinama iz Pančeva.
– Zadovoljstvo mi je što smo ostvarili istorijski rezultat za naš klub. Ulogu favorita ostavljamo Partizanu, ali to ne znači da se nećemo boriti za još bolji rezultat – izjavio je trener domaćeg tima Jovo Caković.
Partizan je osvojio prva dva Kupa 1959. i 1960. Pre fuzije sa „crno-belima”, Vizura je tri puta igrala na finalnim turnirima, od toga dva puta u finalu.
– Naša forma je na visokom nivou, pobedile smo i Staru Pazovu i Zvezdu. Uloga favorita nas neće opustiti već će nam biti dodatni motiv da još bolje radimo – rekla je kapiten Partizana Bjanka Buša.
Ovi timovi su se dva puta sastajala u prvenstvu, a oba puta su pobedile „crno-bele”.
– Kup je specifična vrsta takmičenja u kojoj trenutna inspiracija može doneti iznenađenja. Prvo mesto u prvenstvu je jedna priča, a Kup sasvim druga tako da ćemo biti jako oprezni protiv domaćina koji je već priredio iznenađenje izbacivši Spartak – rekao je trener Darko Zakoč.
Finale je na programu u nedelju u 17 časova (RTS 2). Trofej namenjen najboljem timu uručiće Milica Stojadinović bivša reprezentativka Jugoslavije koja je osvojila prva dva Kupa sa Partizanom.
Finale sutra
Polufinale, danas
TENT – Crvena zvezda 15.30 č
Jedinstvo – Partizan 8.30 č
Finale sutra 17 č (RTS 2)

Drulović vodi Srbiju protiv Irske
Ljubinko Drulović, dugogodišnji fudbaler najboljih portugalskih klubova Benfike i Porta, koji je sa omladinskom reprezentacijom prošle godine uspeo da se popne na krov Evrope, juče je nakon sednice odbora za hitna pitanja FSS u Staroj Pazovi jednoglasno dobio podršku da 5. marta u Dablinu protiv Irske vodi državni tim Srbije. Drulović je izabran za vršioca dužnosti selektora čime mu je pružena ogromna šansa. Ovim činom FSS je potvrdio pisanje „Politike” koja je 29. januara najavila da će Drulović sesti na klupu „orlova” protiv Iraca.
Tako je predsednik FSS Tomislav Karadžić sa najbližim saradnicima prekinuo višednevno licitiranje u medijima, dajući punu podršku stručnjaku koji je i kao fudbaler i kao selektor omladinaca potvrdio najviše ljudske kvalitete.
Takođe je, kako smo i nagovestili pre nekoliko dana, odlučeno da u profesionalni odnos FSS angažuje iskusnog fudbalskog stručnjaka Iliju Petkovića i to na mesto savetnika predsednika i izvršnog odbora za reprezentativne selekcije, kao i koordinatora u radu sa A reprezentacijom i tako pomogne Ljubinku Druloviću. To je logičan potez s obzirom na bogato trenersko iskustvo nekadašnjeg selektora.
– Zahvalio bih pre svega na podršci članovima odbora za hitna pitanja, predsedniku Karadžiću i generalnom sekretaru Lakoviću. Ostaje mi da dobrim radom pokažem da zaslužujem da predvodim našu najjaču reprezentaciju. Moj prethodnik Mihajilović dosta je učinio kada je u pitanju stvaranje naše reprezentacije, zato mi ostaje da sa istim snagama pokušamo da ostvarimo dobar rezultat u Dablinu. Vrata reprezentacije biće otvorena za sve, ali da ćemo se u ovoj utakmici, prvoj u ovoj godini, osloniti na stare snage – kazao je Drulović, kome je odmah po imenovanju za v.d. selektora Srbije čestitao i njegov veliki prijatelj, trener Čelzija Žoze Morinjo.
Na jučerašnjem sastanku odlučeno je da se sednica Izvršnog odbora FSS održi 28. februara, a da 18. marta bude Skupština FSS.
Predsednik FSS nije krio zadovoljstvo nakon jučerašnjeg sastanka istakavši da je fudbalska organizacija zajedno sa trenerskom strukom donela odluku da se ovog puta šansa da mladom stručnjaku, treneru koji je sa omladinskom selekcijom prošle godine u Litvaniji osvojio titulu prvaka Evrope. On je takođe naglasio da će Drulović imati punu podršku i da je sada na njemu da pokaže šta zna i ume.
Delegacija FSS danas u Nišu
Zamenik generalnog sekretara FSS Nebojša Ivković, direktor svih mlađih selekcija Savo Milošević, kao i čelnici FSS Beograda Ratomir Babić i Jovan Šurbatović danas će biti gosti regiona Istočne Srbije koji u podne u Nišu organizuje redovnu godišnju Skupštinu. Predsednik Goran Milanović, generalni sekretar Blagoje Milošević i glavni čovek ovog regiona Bogoljub Stepanović upoznaće članove Skupštine o planovima za ovu godinu.
Stepanoviću nagrada za životno delo
Juče su u Nišu sudije regiona Istočne Srbije dodelile najveće priznanje Bogoljubu Stepanoviću, prvom čoveku naše sudijske organizacije. Njemu je za dosadašnji nemerljiv doprinos i angažman uručeno priznanje nagrada za životno delo. To je još jedna potvrda da je Stepanović stožer naše sudijske organizacije i da je nagrada zasluženo pripala njemu.

I krompir ima oči, ali...
Skoro četiri godine u Beogradu. Skoro svaki dan. Studentska menza. Sediš za stolom i jedeš kompir. I još po nešto. Na stolu osim tvog tanjira nema ništa. 
A onda, četiri i kusur godina u SAD. Skoro svaki dan. Opet studentska menza. I opet krompir. I još svašta nešto. Na stolu, pored tvog tanjira, stoji mali metalni držač za papir. 
Na tom držaču stoje neki papiri u raznim bojama. Kad ih prvi put vidiš, izgledaju malo čudno. I zapitaš se, šta oni uopšte rade tu. A na tim šarenim papirima, razni tekstovi. Pozivaju te ako želiš da se uključiš u udruženje za posmatranje zvezda, ako želiš da doniraš stare igračke, da pomažeš starijima, da igraš neki amaterski sport, ili dođeš na neku diskusiju sa gostujućim predavačem. Sve to u organizaciji neprofitnih studentskih grupa. 
Prosečni američki student ima barem tri vannastavne aktivnosti. Ta sekcija „ostale aktivnosti“ se na rezimeu čak i podrazumeva. Ako to nemaš, postavlja se pitanje – pa šta si ti pobogu radio van predavanja i domaćih? 
Pored toga, ti papiri te često zovu na praksu. To je ono kad radiš „za džabe“ ili skoro za džabe, obično kad je vreme odmora, i to često veoma jednolične poslove. Recimo da iskopiraš hiljade već pripremljenih objekata u nekom programu za crtanje. Ili da prekucavaš neke dokumente, sa papira u elektronski format. A možda, i da usput ukradeš nešto znanja. I, onda, ako ne zabrljaš, dobiješ poziv sledeće godine, da opet radiš, skoro za džabe. Sve dok ne diplomiraš. E, onda kad diplomiraš, onda dobiješ posao. 
Sad se ti dragi čitaoče možda misliš – jeste, sve super zvuči, al’ to može u Americi. Pa jeste. Ali može i u Srbiji. Ja radio. Ne ono kao – čuo priču. Radio. Isto za džabe. Godinu dana. I to dok sam studirao. Ali ne što mi je tata našao tu praksu. 
Našao sam je sam radeći u jednoj organizaciji studenata, isto za džabe. I radio ja isto tako neke bezvezne poslove. Idi odštampaj ovo. Idi odnesi ove papire tom i tom. Stvari za koje ti baš i ne treba diploma. Stvari za koje bi neko pomislio da sam imao previsok prosek ocena. I nisam išao na more. Niti na skijanje. I usput, neko je primetio da sam ja možda sposoban i za nešto više od fotokopiranja. 
Ali dobro, reći će neko – svuda postoje izuzeci. A koja su pravila? 
Žeton je pravilo. 
Ne znam da li menze u Beogradu još uvek imaju one metalne žetone koje dobiješ kad vratiš pribor za jelo. Američka menza nema tih žetona. Tu pokupiš svoj pribor i tanjire i odneseš na pokretnu traku. Još imaš i da sortiraš sam kašiku, viljušku i nož u posebne posude. 
Nema žetona, što znači da možeš da ostaviš na stolu tako kako si jeo. A što ne bi ostavio?! Pa valjda će neko da pokupi. Ne moram ja. 
I danas ostavi jedan. Sutra troje. Za nedelju dana – pa možda bi trebalo uvesti neki sistem – recimo žetone. 
Pa takav je sistem – nema sistema. Rešio sistem jednog dana da ode negde. Negde daleko. 
Sociološka istraživanje nam kažu da u svakom društvu postoje ljudi koji nemaju taj „osećaj za sistem“. To je onaj „lik“ što se ubaci ispred vas u redu na kasi a da vas ne pita da li čekate, jer slučajno ima koji korak više između vas i osobe ispred a njemu se baš strašno žuri. 
Ili onaj što parkira na tramvajskim šinama. Ili onaj  što je pokrao pare od putarine, za puteve kojima se i on vozio. 
E pa tih ljudi, u većini društava na planeti ima veoma malo. Oko nekih 10%. Sa druge strane, isto ima veoma malo ljudi koji uvek i u svim situacijama imaju taj „osećaj za sistem“. Isto tako negde oko 10%. 
A šta je sa ostalima? Pa oni se obično priklone jednima ili drugima, u zavisnosti od situacije. Odnosno od njihove procene situacije. Ma nema veze što sam sam parkirao ovako. Pa ne moram baš sad da kupim kartu. Baci to tu, nema veze. Pa to svi ionako rade. 
A ti svi su ti, ja, on i ona. Skup pojedinaca. I njihovih svakodnevnih odluka i akcija. Potpis na socijalni ugovor. 
A mali Amerikanci ne ostave tanjir. Ne zato što ih snima kamera. Nego takve su norme ponašanja. I zato mali Amerikanci imaju mali metalni držač za papire u šarenim bojama umesto žetona. 
Često, te stvari koje su nam najbliže, najteže nam je da uvidimo, a još teže da priznamo. Ali evo, ja ću biti hrabar, pa ću to uraditi prvi. Makar u ovoj jednoj stvari, mali Amerikanci su bolji od nas. Zar ne bi bilo lepo imati taj mali metalni držač za papir? Makar što bi postojala radionica za metalne držače, zar ne? A možda i za ponešto drugo. 
A priznaću vam i da sam i ja isto nekada mislio da ne treba kupiti kartu za prevoz. Ili preći ulicu na pešačkom. 
Ali ja sam pronašao gde je pobegao sistem. Jednim pogledom u ogledalo. I prestao sam da krivim druge.   
A ti? Ti vidi šta ćeš. Ili nećeš. 
Prijatno... 
M. N. Mladenović, Bleksburg

Građani protestuju, političari se optužuju
Od našeg dopisnika
Sarajevo– Odlučni u nameri da smene aktuelnu vlast, koju smatraju najodgovornijom za egzistencijalno posrnuće i besperspektivnost, građani Federacije BiH i juče su protestovali, uprkos kiši koja je padala tokom celog dana.
Sa jedinstvenom porukom:„Tu smo, nećemo odustati od svojih ciljeva”, na ulice su ponovo izašli nezadovoljni stanovnici Sarajeva, Tuzle, Zenice, Tešnja, Donjeg Vakufa, Orašja, Živinica, Lukavca, Čelinca...
Sarajlije koje su se kao i proteklih dana okupile na starom mestu, ispred zgrade Predsedništva BiH u centru grada, najavile su za po podne drugi plenum građana na kojem će izneti svoje zahteve i uputiti ih nadležnim institucijama.
Policijske agencije i druge relevantne organizacije u Federaciji istovremeno prikupljaju dokaze o demonstrantima koji su u fazi izliva besa palili i uništavali zgrade institucija, među kojima i zgradu Predsedništva BiH.
Federalna uprava policije podnela je izveštaj Tužilaštvu BiH protiv N. N. lica zbog terorizma, u vezi s krivičnim delom napada na ustavni poredak. Napadačima na zgrade Predsedništva i drugih institucija, koje su uništene i zapaljene tokom protesta, preti dugogodišnja kazna zatvora, minimalno pet godina.
Prema prvim procenama, šteta izazvana požarom na zgradama Vlade Kantona Sarajevo i opštine Centar prevazilazi četiri miliona konvertibilnih maraka (dva miliona evra), a na zgradi kantonalne vlade u Tuzli milion maraka.
Višednevne demonstracije u Federaciji, u kojima je povređen veći broj građana i 140 policajaca, od kojih su neki još u bolnici, iznenadili su samo aktuelne političare koji, kako procenjuje bivši visoki predstavnik u BiH Volfgang Petrič, ne žele da se BiH pridruži EU, jer se plaše „efekta Sanader”.
„Znaju da su mnogi od njih korumpirani i svesni su da će završiti u zatvoru ako se BiH pridruži EU. To je glavna prepreka koja onemogućava da se BiH brže kreće ka Evropi”, izjavio je Petrič u intervjuu za Radio Slobodna Evropa.
Petrič je rekao da je začuđen činjenicom da su građani BiH bili spremni da tako „dugo tolerišu korupciju, nefunkcionalnu državu, užasnu ekonomsku situaciju, nezaposlenost i siromaštvo”.
Prema njegovom mišljenju, ovo je „jedinstvena i istorijska šansa” za građane BiH da promene stanje u saradnji i uz pomoć međunarodne zajednice, pre svega Evrope.
„Građani napokon uviđaju da političari manipulišu etnicitetom zarad sopstvenog korupcionaškog biznisa. Dakle, da ne rade u interesu naroda već za sopstveni džep. To sazrevanje građana najbolje ilustruje slogan: ’Gladni smo na tri jezika’”, naveo je Petrič.
Ambasador Srbije u BiH Stanimir Vukićević izjavio je da razvoj situacije u BiH pažljivo prati i Srbija, čiji je interes mirna, stabilna i perspektivna BiH, koja kao takva ima evropsku perspektivu.
„Srbija pažljivo prati razvoj situacije u BiH i poziva na njeno smirivanje, rešavanje problema mirnim putem i uzdržavanje od bilo kakve upotrebe nasilja”, rekao je on u Sarajevu na prijemu koji je organizovao povodom Dana državnosti i Dana Vojske Srbije.
Uprkos svim pozivima na smirivanje tenzija i porukama koje im građani šalju sa protesta, političari peru ruke od svega i nastavljaju da se međusobno optužuju za uzrokovanje demonstracija i svaljuju krivicu jedni na druge zbog neobavljanja svog posla i uništavanja imovine.
Stranka demokratske akcije, koja trenutno nije deo parlamentarne većine na nivou BiH, ali je vladala punih 20 godina, traži smenu ministra bezbednosti BiH Fahrudina Radončića zato što „nije preduzeo radnje iz svoje nadležnosti da bi se zaštitila lična i imovinska bezbednost građana, te imovina BiH tokom protesta u FBiH”.
Na ove optužbe Radončić je odgovorio da nema te političke i ministarske ucene koja će ga naterati da „tuče vlastiti narod”, da formira neustavni krizni štab i koordinira akciju koja će „gušiti opravdanu pobunu građana protiv nepravde, sistemske korupcije i političkih ubistava”.
Poglavar Islamske zajednice u BiH Husein Kavazović na jučerašnjoj hutbi u Gazi Husrebegovoj džamiji govorio je o protestima koji su „kulminirali nasiljem i spaljivanjem institucija”, rekavši da je zabrinut zbog narušenog poverenja naroda prema vlasti.
„To stanje previše dugo traje i mora se hitno menjati. Vlast mora služiti narodu koji ju je izabrao”, naglasio je Kavazović i dodao da je zabrinut i zbog posezanja za nasiljem, prema ljudima i prema imovini.

Zašto Jelko Kacin ne govori u ime EU
„Ja, Jelko Kacin, odavno znam da je Kosovo nezavisno i da nije deo Srbije“, rekao je pojačavajući u svakom narednom refrenu svoje „ja” i svoju pripadnost državi Sloveniji koja je „odavno priznala nezavisno Kosovo...”
On zna, kako je rekao televiziji susedne države, da je „statusno neutralan odnos prema pitanju Kosova” privremeno, kompromisno rešenje. I na direktno pitanje da li će Srbija morati da prizna nezavisno Kosovo pre nego što postane članica EU, Kacin zna odgovor „ali s obzirom na funkciju koju obavljam nisam u situaciji da vam odgovorim”.
Pet članica EU – Španija, Kipar, Rumunija, Slovačka i Grčka – ne priznaju nezavisnost Kosova, pa zato Kacin ne može nikako da govori u njihovo ime, niti u ime EU sve dok u Briselu vladaju pravila da se sve odluke donose uz saglasnost svih članica.
Dok god makar jedna članica EU bude pri stavu da je Kosovo deo Srbije, a ne nezavisna država, kosovsko pitanje se u EU mora tretirati kao statusno neutralno, bez obzira na to šta o tome mislila Nemačka, Francuska, ili Slovenac Jelko Kacin.
Poznato je da Kipar i Španija, iz svojih unutrašnjih razloga, najčvršće stoje na tom braniku i da neće prihvatiti jednostrano proklamovanu nezavisnost bilo koje zemlje. Kipar je podeljen nakon invazije turskih snaga 1974. i tada je uspostavljena bezbednosna zona pod kontrolom mirovnih snaga UN. Turske snage su okupirale 37 odsto teritorije i dalje se nalaze na severu Kipra, a kiparski Turci su 1983. proglasili Tursku republiku severni Kipar koji priznaje samo Ankara dok je Republika Kipar međunarodno priznata i članica EU od 2004.
Zbog situacije sa Katalonijom, čija vlada je za septembar zakazala izjašnjavanje o nezavisnosti od Španije, što je protivustavno, zvaničnici u Briselu su „prestravljeni”. Baš tako je opisao atmosferu u EU nekadašnji premijer Španije i česti posrednik prilikom sukoba devedesetih u bivšoj Jugoslaviji Felipe Gonzales.
Katalonija za svoj put prema nezavisnosti, saznajemo iz izvora bliskih Ministarstvu spoljnih poslova Španije, nema saveznika ni među članicama EU, ni šire. Jasno je poručeno iz Brisela da će, u slučaju da se otcepi, morati da prođe proces pristupanja EU kao bilo koja drugi kandidat. A to znači da će je, čak i ako do svega ovoga dođe, na svakoj stepenici čekati veto Španije.
Kad u ambasadu Španije u Beogradu stigne pozivnica ili bilo koji drugi papir sa državnim simbolima nepriznatog Kosova, oni ga zgužvaju i bacaju u korpu za otpatke. Nema potrebe da pitaju Madrid za mišljenje.
Zvaničan stav je jasan: Madrid iz principijelnih razloga i privrženosti međunarodnom pravu ne priznaje samoproklamovanu nezavisnost.
Nezvanično: ako bi ičim pokazala da flertuje sa otcepljenim delom srpske teritorije, to bi moglo da posluži kao ohrabrenje Kataloncima, Baskima... Barselona je za svoju mapu puta ka nezavisnosti uposlila istog lobistu kao Kosovo. I ako ne bude mogla da održi neustavni referendum, održaće „plebiscitarne izbore”.
Po tom scenariju, o kome se javno govori i u Barseloni i u Madridu, Katalonci bi glasali za stranke koje se zalažu za otcepljenje, pa bi onda katalonski parlament proglasio većinom glasova nezavisnost.
Nemoguće je da Kacin ne zna da se čelnim ljudima u Briselu diže kosa na glavi od tog prištinskog recepta i da se o opasnosti po celovitost EU razgovara iza zatvorenih vrata i u ostalim važnim prestonicama članica.
Kako se datum referenduma ili plebiscitarnih izbora u Kataloniji približava, tako se tema oko mogućih cepanja država članica EU usijava. Posredno, ona ima i te kako veze sa kosovskim otcepljenjem, na šta upravo igraju Katalonci. Samo što za zemlje koje tek treba da postanu članice (Srbija) ne važe ista pravila kao za zemlje koje su već u njoj. Ali, novonastale zemlje, kako stvari stoje, ispadaju iz članstva EU ukoliko su tu bile kao deo veće države (Španija i Katalonija).
Kacin zna da je Kosovo nezavisno, ali Španija zna da nije. Teorijski i praktično jača je Španija nego Katalonija. Taj odnos snaga može da doprinese dugotrajnijem tretiranju statusno neutralnog dijaloga sa Prištinom.

Domino efekat
Ustavni sud je „prelomio”. Završetak početne obuke na Pravosudnoj akademiji više neće biti uslov za izbor sudija i zamenika javnih tužilaca. Sud će pokrenuti postupak za utvrđivanje neustavnosti Zakona o javnom tužilaštvu i to odredbe koja se odnosi na izbor tužilaca, a obustavljen je izbor zamenika javnih tužilaca na osnovu nedavno objavljenog oglasa.
Ustavni sud je tako doveo u pitanje i deo Nacionalne strategije reforme pravosuđa, onaj u kome se kaže da je „proces izbora, napredovanja i odgovornosti nosilaca pravosudnih funkcija zasnovan na jasnim, objektivnim, javnim i unapred utvrđenim kriterijumima”.
U strategiji se takođe navodi da se „Pravosudna akademija uspostavlja kao obavezan uslov za prvi izbor nosilaca pravosudnih funkcija, kako bi se obezbedila objektivnost izbora”.
Problem je u tome što jasni, objektivni, javni i unapred utvrđeni kriterijumi ne postoje, a ni Pravosudna akademija više nije „regrutni centar” za izbor sudija i zamenika tužilaca.
Povrh toga, uskoro bi u pitanje mogao da bude doveden i način izbora sudija, budući da je Ustavnom sudu podneta i inicijativa koja se odnosi na Zakon o sudijama.
Stručna javnost je upozoravala, nadležni su ćutali. Tako, barem, tvrde članovi Udruženja sudijskih i tužilačkih pomoćnika koji su tokom prošle godine podneli oko hiljadu podnesaka kojima su upozoravali da će izbor za sudije i zamenike tužilaca biti neustavan.
Pre nekoliko dana pomoćnik ministra pravde Nebojša Backović izjavio je da odluka Ustavnog suda o neustavnosti odredaba Zakona o Pravosudnoj akademiji neće imati uticaj na već doneta rešenja o izboru sudija i tužilaca, ali će verovatno uticati na buduće konkurse.
Backović je rekao i da je tumačenje suda u potpunosti u skladu s ciljevima Strategije o reformi pravosuđa i da ta odluka neće imati posledice na već doneta rešenja. Objasnio je da su pomenutom strategijom predviđene promene Ustava, potom dodao da su svi u Srbiji svesni da su stručne i obrazovane sudije neophodnost.
Odluke Ustavnog suda, zaista, neće imati uticaj na već doneta rešenja kojima je prošle godine (kako se sada ispostavilo, neustavno) petnaestak polaznika Pravosudne akademije izabrano za sudije i zamenike tužilaca.
A hoće li imati za ubuduće?
I hoće li srpsko pravosuđe, konačno, dobiti jasne, objektivne, javne i unapred utvrđene kriterijume za izbor nosilaca pravosudnih funkcija?

U novom Kulturnom dodatku u subotu, 15. februara, čitajte:
PISAC O SLIKARU
Likovi iz druge stvarnosti
 
Milan Konjović
Emotivan i mudar, posmatrao je svet koji ga okružuje u širokom rasponu od zavičaja do svetskih metropola umetnosti i kulture. A bio je, ili hteo da bude sportista, glumac, klavirista i pevač – mada, onim svojim unutrašnjim glasom, koji je samo on čuo. Već na početku, dečakom, mogao se zagubiti u šumi svoje prve slike, onoj iz 1913. Ni stvarna, ni nestvarna, šuma čudnovata, kako bi rekao pisac.Iz nje, rekao nam je Milan Konjović, krenuo je dalje. I dublje, sve dublje, jer nema kraja šumi života, dok postojimo
Saša Hadži Tančić
----------------------------------------------------------------
INTERVJU
Svaki treći Amerikanac ne plaća dugove

Samoorganizovanje građana na nehijerarhijskim osnovama, nenasilno, jeste anarhizam – ili demokratija: Dejvid Greber
Aktivisti pokreta „Okupiraj Volstrit!” proveli su puno vremena pokušavajući da otkriju efektnu formu građanske neposlušnosti protiv finansijskog kapitala. Na kraju smo shvatili da ogroman broj ljudi već praktikuje građansku neposlušnost protiv finansijskog kapitala. Uostalom, koji bi bio efektniji i direktniji način nego da se jednostavno ne plate dugovi. Već trećina ili više Amerikanaca, na primer, ne plaća dugove, svaki sedmi biva tužen od strane poverioca. Prebrojte hipoteke, neplaćanja studentskih zajmova – cifre su izuzetno visoke. Pitanje je kako sve to povezati u zajedničku borbu. Objavili smo „Uputstvo za otpor dugovima” kako bismo pomogli onima koji već nisu plaćali ili koji razmišljaju da to više ne čine – kaže Dejvid Greber, antropolog i idejni podstrekač pokreta „Okupiraj Volstrit”
Milenko Srećković
----------------------------------------------------------------
EPISTOLE
Poljubac za Elfi Ginter

Branko Miljković (u sredini s lulom) i Desanka Maksimović (sleva) u šetnji Ohridom 1959. Foto Narodni muzej Niš, ZBM
Neka patim, neka crknem, ali ću sa zadovoljstvom koje samo umetnik zna, raščistiti i opevati svoju patnju i crkavanje, napisao je Branko Miljković 23. januara 1959. svom zagrebačkom prijatelju Zlatku Tomičiću. Iz pisama Tomičiću vidi se i da se Miljković osećao „kao Orest koga progone Erinije”, uočljiva je njegova potreba za begom, i iz takvih stanja nastao je i „Epitaf”. O ovim i drugim preokupacijama pesnika „prejake reči” govori njegova neobjavljena prepiska
Marina Vulićević
----------------------------------------------------------------
UMETNOST PREVOĐENjA
Nostradamus i Ričard Lavlje Srce bili su trubaduri 

1992. nije bilo preporučljivo da Srbin prevodi Dantea Francuzima: Kolja Mićević (Foto A. Vasiljević)
Trubaduri su izmislili sve teme i sve metafore, u velikoj provansalsjkoj laboratoriji jezika i zvuka i bili neponovljivi pesnici i muzičari, kaže Kolja Mićević, pesnik i prevodilac i poručuje gospođi Ešton da bi Srbiji trebalo postaviti uslov da do ulaska u EU osnuje najmanje pet ansambala za staru srpsku i evropsku muziku
Gordana Popović
----------------------------------------------------------------
REČ I SLIKA
Džojs i Andrić: proza kao latentni film
Andrić je pripovetkom Panorama zanavek opisao senzacije što ih može pružiti „optička naprava” zvana panorama, u ono doba velika atrakcija. Čarobna laterna magica uzbuđivala oko, duh, maštu i – javu posmatrača. I mališana, kakav je bio Ivo, kada je prvi put prislonio svoje oko na uvećavajuće, čudesno staklo, okular. Džojs je imao i neposrednih, pragmatičkih dodira s filmom. On je još 1909. godine iz Trsta, sa grupom prvih kinoprikazivača na Jadranu – otputovao u Dablin, i tu radio na osnivanju prvog stalnog kinematografa Volta (prema istoimenom tršćanskom uzoru). Bio je menadžertog bioskopa Nikola Lorencin
----------------------------------------------------------------
ARHEOLOGIJA
Praistorijska šetnja pokraj Temze
Svih pedeset tragova stopala starih 850.000 godina nađeno je na malom komadu bivše ravni od blata veličinečetrdeset kvadratnih metara u Velikoj Britaniji i najstarijisu do sad viđeni tragovi davno izumrlih hominida
Milica Momčilović
----------------------------------------------------------------
GENETIKA
Ranoranioci su mutanti
Geni mogu da objasne zašto neki spavaju manje od drugih. Napoleon je spavao samo četiri sata dnevno, a ceo ostali svet klasifikovao je na sledeći način: ja spavam četiri sata, muškarci treba da spavaju pet, žene šest, deca sedam sati, svi ostali su budale!
Vladimir Glišin
----------------------------------------------------------------
DžEZ SKICE
Violončelo zvuči ranjivo, ljudi to vole

Erik Fridlender (Foto Tim Dikeson)
Kompozitori kao Dejv Daglas, Džon Zorn i Marti Erlih su hteli da imaju čelo kao boju u njihovoj muzici. Tako sam dobio priliku da pronađem svoj izraz. U početku sam pokušavao da imitiram tenor saksofon. Ali, nije išlo – ne možeš da se pretvaraš da sviraš duvački intrument! Kada okineš žicu, taj zvuk se nekako i adaptira u džez, za razliku od gudala, kaže Erik Fridlender
Vojislav Pantić 
----------------------------------------------------------------
AVENIJA AMERIKA
Komercijalni patriotizam Boba Dilana

„Ima li ičega američkijeg od Amerike”: Bob Dilan
Pojava legende američke pop muzike i kulture kao protagoniste na reklamnom festivalu izazvala je kontroverzu – ali je oglašivač postigao ono što je želeo. „Dilan se prodao”, zavapili su gotovo istog momenta kad je emitovanje reklame završeno tviteraši i blogeri, očajni zbog konačnog dokaza da „nema ničeg što nije za prodaju”
Milan Mišić

Psovka
„F…k the EU!”, jedna sad već šlagerpsovka pomoćnika državnog sekretara SAD za Evropu i Aziju Viktorije Nuland, u razgovoru mobilnim telefonom pre neki dan koji je prisluškivan, najlapidarnije kazuje šta o Briselu misli Amerika. I šta Vašington od EU, takve kakva je, može očekivati. Poenta gospođe Nuland je – otpiši. Ništa. Prioni, a od njih diži ruke, ne računaj!
U čemu da se bez oklevanja prione, i s čim da se više ne čeka na Brisel? Da se požuri s prevratom u Kijevu. Udar protiv Janukoviča mora biti okončan što pre. Mora se brže izabrati ko u šarolikom vođstvu pobune odgovara, onda slepiti jednu vladu okrenutu Vašingtonu i instalirati je što pre – znatno brže nego što to obećava proces, kako ga vode Nemačka i Brisel. U protivnom, ostavlja se previše vremena Rusima. Putin će odgovoriti na izazov čim se završi olimpijada u Sočiju, pazeći ovog trenutka da prestiž olimpijske investicije ne dovede u pitanje Ukrajinom.
Špijunirani razgovor madam Nuland vođen je u Kijevu, sa ambasadorom SAD u Ukrajini Džefrijem Pajetom. Tumačenje smisla njene dve engleske reči u psovci izraz je mišljenja autora ove hronike – jer, za razliku od demagogije o demokratiji i usrećivanju Ukrajinaca boljim životom u EU, što je bilo pre, u Americi se više ne istupa s naočarima za sunce. Više se ne skriva da je prethodni prevrat, kao i ovaj sadašnji pokušaj, američki organizovan i finansiran, i da je produkt uhodanih metodologija.
Razlika između kijevskog Majdana Ii Majdana II jesteu tome što ovoga puta nema licemerja prema Moskvi – SAD ne skrivaju da je čupanje Ukrajine direktan izazov Rusiji. Mada, ne vojničkim sredstvima.
Napada se tzv. Rusiji gravitirajuće inostranstvo, jer to je ono što je Moskvi najavila još Hilari Klinton, govoreći tokom oproštajne posete liderima EU u Dablinu – da Amerika ni na koji način neće dopustiti „obnovu bivšeg Sovjetskog Saveza”, čak i uz ruski izgovor na EAU ili samo Carinsku uniju.
Izazov Ukrajinom je odgovor Amerike na narastajući prestiž Putina i Rusije u svetu i u javnosti na samom Zapadu, što Vašington navodi na zaključak da se balans uticaja u regionu pomera u korist Moskve. Putin je proglašavan državnikom godine. Moskva ima poene iz kriza oko Irana i Sirije. Drznula se da ne izruči Snoudena... A u stanju je da svoju verziju priče o tim događajima predloži auditoriju čak i u SAD – gde je Raša tudej, posle Bi-Bi-Sija, druga po gledanosti inostrana stanica.
Ali, krilatica ,,Fuck the EU!” (jedan reporter je Amerikance u Kijevu pitao, misle li da se to naštampa na majicama?) ima još jednu adresu. To je psovka Nemačkoj. Berlin uz oklevanje navlači vojničke čizme i oklevajući dovodi sebe na čelo nepostojeće vojne armade Evrope – čini se Americi. Štedi na novcu za oružje. Sporo ostvaruje ono što mu se preporučuje kao preuzimanje „više bezbednosnih odgovornosti” za područje EU. I previše je obazriv, sa stanovišta užurbanosti koju demonstrira Amerika, u prljavom poslu oko Ukrajine. Tu su najvredniji američki pomagači,pre svega Poljska i Rumunija.
Uz Poljsku i Rumuniju, u kojoj Basesku već pocupkuje govoreći da će Rumunija pripojitiMoldaviju, SAD grade zid koji bi trebalo da spreči da se u Evropi zbliže Nemačka i Rusija. Namerne su da preduprede izazov ekonomske integracije koja bi nesumnjivo na kugli zemaljskoj u prvi plan izvukla Evropu. Duž tog zida mogla bi se međutim otvoriti linija rasedlina kojabi pokazalane samo stare rane: teritorijalne pretenzije osiljene Rumunije prema Moldaviji i Ukrajini, Mađarske prema Rumuniji, Srbiji koja ne zna svoje granice i čeka da izbori pokažu iz koje će se od dve ambasade usmeravati njena vlada, BiH, Kosovo, Makedonija... – ko će to rešiti?
Rat u Evropi, posredstvom štićenikaSAD, kao i svuda drugde ovihnekoliko poslednjih godina? Slučajno ili ne, u javnosti SAD ima podsećanja da je procvat Amerike pedesetih počivao upravo na dobrim posledicama njenog prethodnog ratnog napora i pomoći saveznicima. Svetskom kapitalu potreban je dobar rat. Pa zar Marks to nije govorio?

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Epidemija gripa na kardiologiji KCS-a
U Klinici za kardiologiju Kliničkog centra Srbije juče je prijavljena epidemija gripa jer postoji sumnja da je 15 osoba zaraženo ovim virusom. Oboleli su imali slične simptome – povišenu temperaturu, malaksalost i bolove u mišićima.
Simptomi gripa pojavili su se na odeljenju kardiologija dva, kaže epidemiolog dr Vesna Mioljević, načelnica Odeljenja za prevenciju i kontrolu bolničkih infekcija KCS, i to kod 11 pacijenata, jednog lekara i tri medicinske sestre. Kod troje pacijenata je dokazano prisustvo virusa A (H1N1), a kod jednog A (H3N2).
– Doneta je odluka da nema prijema na tom odeljenju, a zabranjene su i posete. Lekari su u dogovoru sa infektologom preuzeli odgovarajuće mere. Nema razloga za brigu, jer situacija je pod kontrolom. Oni pacijenti kojima zdravstveno stanje to bude dozvoljavalo biće pušteni na kućno lečenje. Imamo nekoliko sumnjivih slučajeva obolevanja od gripa u Klinici za pulmologiju, pa su i tu zabranjene posete – objasnila je dr Mioljević.
U drugim bolnicama za sada nema sličnih epidemija, a povremeno se pacijenti sa simptomima virusa ili kijanjem i kašljanjem javljaju svojim lekarima.
U toku prošle nedelje lekarima u domovima zdravlja javilo se za pomoć čak 20.299 ljudi sa problemom akutnih respiratornih infekcija, što je za 20 odsto više obolelih u odnosu na prethodnu nedelju. Najviše pacijenta je uzrasta od pet do 19 godina, naglašava dr Leposava Garotić-Ilić, epidemiolog Gradskog zavoda za javno zdravlje, što je očekivano budući da su se mališani posle raspusta vratili u školske klupe.
– Što se tiče epidemije gripa u regionu, trenutno je u Grčkoj visoka aktivnost gripa, dok je srednja aktivnost zastupljena u Bosni i Hercegovini, Makedoniji, Albaniji, Bugarskoj. Činjenica je da širenju infekcija pogoduju i nagle promene vremena i neuobičajeno visoke temperature za ovaj period u godini – dodala je Garotić-Ilić.
Epidemije gripa u Srbiji nema među opštom populacijom, ističe
dr Dragana Dimitrijević, nacionalni koordinator za grip Instituta za javno zdravlje „Dr Milan Jovanović Batut”.
U Srbiji je do sada potvrđena cirkulacija virusa na teritoriji Južnobačkog, Beogradskog, Sremskog, Mačvanskog, Kolubarskog, Srednjobanatskog, Pirotskog, Nišavskog i Topličkog okruga.
 Neki od simptoma gripa
 
– povišena telesna temperatura
–glavobolja
–bol u mišićima i zglobovima
–umor i malaksalost
–kašalj
– dijareja i povraćanje
 Kako se zaštititi
Da bi se građani zaštitili od virusa, dr Leposava Garotić-Ilić preporučuje vakcinaciju i kaže da je neophodno izbegavati kontakt sa obolelima i onima za koje se sumnja da imaju virus. Važno je redovno provetravati prostorije, izbegavati boravak u zatvorenim prostorima i odlazak u posete u bolnice, ali i jesti namirnice koje imaju puno vitamina i redovno uzimati tople napitke.

Petrović: Rekonstrukcija Slavije, grade se škole i vrtići
BEOGRAD – Trg Slavija u Beogradu uskoro će biti potpuno rekonstruisan, najavio je danas Direktor Agencije za investicije i stanovanje grada Beograda Luka Petrović, i dodao da će za dve nedelje početi gradnja škole, a potom i vrtića u naselju Stepa Stepanović.
Petrović je istakao da će u martu početi rekonstrukcija ulice Vojvode Stepe na Voždovcu, a da će u drugoj polovini godine biti rekonstruisani trg Slavija i Bulevar oslobođenja do Veterinarskog fakulteta.
„Trg Slavija će dobiti potpuno novi izgled s podzemnim prolazima za pešake, fontanom u središtu trga, posebnom kolovoznom trakom za tramvaje i gradski saobraćaj i tri kolovozne trake za automobile. S ponosom mogu da kažem da će Slavija postati jedan od najlepših trgova u Beogradu”, rekao je Petrović, a objavljeno je na sajtu Beoinfo.
On je rekao da će Beograd ove godine dobiti više šola i vrtića, a da je početak izgradnje prve škole zakazan za 28. februar u naselju Stepa Stepanović.
„Ova osnovna škola imaće površinu 6.300 kvadrata. Nekoliko dana nakon toga, čim dobijemo građevinsku dozvolu, počinjemo sa izgradnjom vrtića u naselju Stepa Stepanović, površine oko 2.500 kvadrata. I škola i vrtić biće završeni 31. jula i deca će moći da u njima počnu novu školsku godinu”, rekao Petrović.
Prema njegovim rečima, do kraja aprila biće završen i vrtić u bloku 61 na Novom Beogradu i vrtić u naselju Stubline, u opštini Obrenovac.
On je naveo da će se u 2014. godini u Beogradi graditi i zdravstvene ustanove, kao i objekti za izbegla i raseljena lica.
Petrović je objasnio da je u planu da se u naselju Ovča naprave stanice za izbegle i raseljene u saradnji sa UNHCR-om i da će se za graditi i socijalni stanovi u Doktora Ivana Ribara na Novom Beogradu.
Dodao je i da će za izbegle i raseljene ove godine biti gotovi stanovi u naselju Kamendin u Zemun polju.

Sedamdeset četiri godine ljubavi Danila i Cice
Danilo i Bosiljka Krajnović iz Humske 16 dokaz su tvrdnje da ljubav produžava život. Najstariji supružnici u opštini Savski venac u braku su već 71 godinu, a vole se tri godine duže.  
– Muž i žena moraju da poštuju jedno drugo, ali da se tako odnose i prema familiji bračnog druga. Bez toga nema uspešnog braka – kaže devedesetpetogodišnji Danilo, dodajući da se uvek trudio da se svojoj Cici, kako svi zovu Bosiljku, nađe pri ruci.  
Cica kaže da su njena mirnoća i strpljivost bili temelj braka. Ako bi joj nešto zasmetalo, to bi prećutala, sačekala da prenoći, pa tek sutradan Danilu razložno objasnila gde je pogrešio.
– Pritisle su je bolesti, pa se ja sada brinem i o njoj i o kući, dok ne dođe geronto domaćica. Ujutru joj skuvam čaj, zategnem posteljinu, onda spremam ručak. Dan mi se završava oko ponoći, kada Cica zaspi. Ostanem budan još sat, dva kraj njenog uzglavlja, rešavajući ukrštenice – opisuje Danilo svakodnevicu jeseni života, tako drugačiju od dana na koje uspomenu čuvaju požutele fotografije koje sa setom lista.  
– Upoznali smo se u Mariboru, 1940. godine. Ja sam bio podoficir, a ona je živela u železničkoj zgradi preko puta kasarne. Danima pre toga posmatrao sam je kroz prozor. Bila je lepa kao boginja, tri godine mlađa od mene. Zaljubio sam se do ušiju. Sećam se, bio je 15. april, video sam je kako u društvu sestre izlazi na ulicu i rešio da stisnem petlju i priđem joj. Stao sam pred nju i predstavio se, kakav je i red. A ona kao vezana vreća, ne progovara, i dan-danas je ostala ista, blaga i tiha. Srećom, mlađa sestra bila je pričljivija, pa je to pomoglo da održimo kontakt – priseća je Danilo.
Od tada su postali nerazdvojni. Ali, nad njihovu sreću i zaljubljenost nadvili su se oblaci rata.
Posle silnih peripetija, iz Maribora smo, preko Zagreba i Beograda, uspeli da se domognemo mog rodnog Kragujevca. Sav ponosan, predstavio sam Bosiljku ocu, a on će na to: „Nek si ti meni, sine, došao živ i zdrav, a snaja će biti”. Nije je ni pogledao, a posle ju je mnogo zavoleo. Venčali smo se 1943, okupila se samo najuža rodbina, nabavio sam jedno bure piva i ispekli smo nekoliko kokoški. Mesec i po dana ranije rodila nam se ćerka, kasnije smo dobili i sina. Izgubili smo ih jako mlade. Nada je umrla u 22. godini, a Mihailo u četrdesetoj – govori Danilo, a suza suzu stiže. Posle nekoliko trenutaka teške tišine, licem mu se razliva blagost.
– Mihailov sin Marko je naše sunce. Da njega nije, ne bismo imali razlog da živimo. Pazi nas i obilazi, mnogo je duhovit, na oca. Sad su mu 34 godine, izgleda da se ozbiljno zaljubio. Kada je pre neki dan navratio, nije ostao na ručku, kaže, žuri na sastanak, samo nam je poverio da je našao devojku pametniju od sebe. Još davno smo mu poklon za svadbu kupili, njegovo je samo da se oženi. Eh, da mi je da dočekamo praunuče – uz uzdah zaključuje Danilo.
-------------------------------------------------------------------------------
Opštinska svečanost u slavu dugovečnih brakova
Najstariji bračni par u opštini Savski venac juče je posetio i Dušan Dinčić, predsednik opštine. Uz darove doneo im je i poziv da dođu na svečanost koju će danas u 12 časova u opštinskom zdanju upriličiti za pedesetak najstarijih supružnika na njihovoj teritoriji.
– Na Dan zaljubljenih obično se setimo mladih, jer ljubav ide uz mladost. Ali ovoga puta okupićemo parove koji su proslavili „zlatnu svadbu” i kao Krajnovići zajedno „koračaju”ka dijamantskoj. Želimo da oni budu primer mladima koji se venčavaju na Savskom vencu, jer su pokazali šta znači prava ljubav – objasnio je Dinčić.

Tajna rakije od kruške kaluđerke
Aranđelovac – Ispred kafea „Kojekude” u središtu Aranđelovca pročitani su rezultati Desetih susreta vinara a zatim je, uoči podneva, orezan vinograd Živojina Vujanovića u Brezovcu i tu presečen kolač. Tako je Udruženje ljubitelja vinograda i voćnjaka „Srce Šumadije” obeležilo svoju krsnu slavu a sve je zaliveno na zajedničkom ručku, kako i priliči o danu Svetog Trifuna.
Za pobedničku čast i slavu nadmetalo se čak 155 uzoraka vina i rakije, ceđenih i pečenih širom Šumadije: 45 šljivovica, 11 lozovača, po sedam dunjevača i kruškovača, pet kajsijevača, po tri jabukovače, viljamovke i specijalne rakije, 29 crvenih, 24 bela i 18 ružičastih vina.
– Naše udruženje ima 55 članova i svi smo posvećeni proizvodnji vina i rakije na tradicionalni srpski način, i širenju vinske kulture. Čuvamo najbolje veštine praotaca u ovoj delatnosti i trudimo se da pića koja se od pamtiveka cede na našim prostorima ne izgube boj sa uljezima. Iako rakiju pečemo na stari način, u kazanima prevrtačima, danas će vam svaki naš član reći da u kacu idu samo zreli plodovi, da koristi potpuno čiste sudove, tokom fermentacije ne sme mušica da se pojavi u podrumu, a pečenjem se vadi samo srce rakije i stavlja u hrastovu burad na odležavanje – kaže za „Politiku” Miomir Đorđević, predsednik Udruženja „Srce Šumadije”.
Đorđević drži riblji restoran „Krf” u Aranđelovcu i, kao većina ugostitelja u ovom kraju, sam proizvodi belo i crveno vino. Zatekli smo ga u razgovoru sa rakijašima, Zoranom Begovićem iz Venčana i Stojanom Tasićem iz Aranđelovca.
Tasić je, pomalo neočekivano, izbio u vrh naših proizvođača rakije jer je njegova prepečenica od šljiva, ocenjivanjem u čačanskom Institutu za voćarstvo, proglašena za najbolju na području Srbije i Republike Srpske za 2012. godinu. Rado priča o ovom poslu ali samo do jedne crte, jer ima neku svoju tajnu od koje se nikad ne razdvaja.
– Jesenas sam ispekao krušku kaluđerku, rakijom od nje napunio hrastovo bure od 110 litara i pošto je odležala samo 45 dana na ocenjivanju je dobila izvanredan rezultat od 18,17 bodova. Ručno sam obradio svaki plod, makazama sekao peteljke i odstranjivao cvet i deo oko njega. Ima tu još nešto, ali zar postoji majstor koji će vam odmah reći sve što zna – pita Tasić.
Iz „Krfa” smo prešli u vinariju „Grb”, na putu ka Trešnjevici, koju drži inženjer Trajko Milićević. U prošlom veku živeo je u Orahovcu ali je 2000. godine morao da menja adresu pa je sa sinovima prešao ovde pod Bukulju, u Venčačko vinogorje. Sagradio je podrum u kojem može da preradi pet vagona grožđa i smesti 35.000 litara vina, a glavne kućne marke su rajnski i italijanski rizling i vranac. Još tuguje za vinogradom od 40 ari u zavičajnoj Metohiji, ali veli:
– Ako bude sreće, podići ću novi, ovde, sa visokokvalitetnim sortama merlo i kaberne sovinjon.
Oni rezultati koji su čitani u Aranđelovcu juče pre podne, uz kuvano vino, glase ovako: u belim vinima pobedila je „Vinarija Rogan” iz Lipovca kod Topole, ispred dva uzorka „Manufakture Spasić” iz Novog Slankamena, a u crvenim Jovica Tomić iz Aranđelovca ispred uzorka „Vulićević – Vilotijević” iz Aranđelovca i Milovana Milojevića iz Zeoka kod Lazarevca. Najbolji roze ima Goran Jovanović iz Šatornje drugi je njegov sused Goran Savić, treći Nebojša Dimitrijević iz Božurnje.
Kod rakija, čak šest šljivovica zaslužilo je veliku zlatnu medalju. Prvi je Dragan Šević („Srpska tradicija”) iz Blaznave kod Topole sa rakijom iz 1993. godine, a slede Nenad Popović iz Aranđelovca sa rakijom iz 1996, Stojan Tasić sa rakijom iz 2006, Bojan Marićević takođe iz Aranđelovca sa rakijom iz 2007. i Zoran Begović čija je rakija prepečena 2001. godine, a šesti zlatni je Popović sa svojim drugim uzorkom. Najbolju prepečenicu od dunja na takmičenje je doneo Aleksandar Nenadović iz Bukovika, kajsijevaču Stojan Tasić, jabukovaču Nenad Ivanov iz Aranđelovca, pobednička viljamovka je iz kuće „Monogram krušik” iz Modriče u Republici Srpskoj, a loza iz podruma Jovana Stojanovića iz Orašca.
To je, eto zapis sa jučerašnje slave proizvođača kapljice u Aranđelovcu i Šumadiji. Mada Stojan Tasić, blagorodan po prirodi, kad popije prvu zna da kaže: „Za dobrog čoveka, svakog dana je pomalo praznik”.

Nema đaka prvaka u zavičaju knjaza Miloša
Gornja Dobrinja – Kad se dogodine bude obeležavalo 200 godina od početka Drugog srpskog ustanka, Gornja Dobrinja, rodno selo ustaničkog predvodnika Miloša Obrenovića, neće imati nijednog đaka prvaka.
Na to su nam se u seoskoj školi, koja ne nosi knjaževo već ime jednog narodnog heroja, požalile učiteljice Snežana Pantelić i Biljana Prolović. Ova školska zgrada podignuta je 1854. kao zadužbina knjaževske porodice i nekad je primala na stotine đaka iz 14 ovdašnjih sela.
 – Naredne jeseni, posle niza godina, nijedan prvak neće biti upisan u ovu školu. Takođe ni nekoliko sledećih. Evo, svega 17 đaka je sada u našoj četvororazrednoj školi. Dobra su to i bistra deca, ali malo ih je – nemoćno one šire ruke.
Spomenik knjazu Milošu u Gornjoj Dobrinji (Foto S. Jovičić)
Malo je i ljudi na gornjodobrinjskim sokacima usred podneva neobično toplog februarskog dana. Puste su staze ka seoskoj ambulanti, prema knjaževom spomen-kompleksu, ka obližnjem brdu. Tek poneko promakne ili kakav auto prođe. Glasna je jedino graja onih 17 đaka tokom odmora u školskom dvorištu. 
Na dotrajaloj klupi pod borom u seoskom parku sedi stariji meštanin Vasilije Maloparac i pije pivo. Tu na korak do njega zgrada je nekad čuvene Kerebine kafane, u koju su svojevremeno devojke iz Ukrajine dolazile na viđenje sa gornjodobrinjskim neženjama (ali uzalud, nijedna tada nije ostala).
– Ne radi više ta kafana. Niti ijedna druga u selu. Imamo dve prodavnice, pa kupimo piće i pijemo ispred njih ili ovde u parku. A slabo s kim imaš i da popiješ, sve praznije je selo – kazuje Vasilije, dobar mehaničar koji je svetom putovao, pa se kod kuće skrasio. U njegovoj porodičnoj brvnari nekad je živelo 12 čeljadi, sada je on sam. Bavi se Vaso poljoprivredom: gaji kupine, maline, krompir, no godine i bolesti stigle. 
Gornja Dobrinja, čujemo ovde, sada nema možda ni 500 žitelja, upola manje nego ranije. Malo je brakova, mnogo sahrana. Mladi uglavnom odlaze, ali neženja ne fali: sada ih je u selu, od momaka do deda, pedesetak.
 – Nema više ni igranki, lepog raspoloženja, ostarilo je selo. Mehaničar sam i traktore popravljam, a u nekim domaćinstvima ih ima po tri-četiri, čini mi se da je više traktora nego ljudi. S komšijama ponekad sednem pred prodavnicu pa džakamo: šta je ko kupio ili prodao, od koga nabavio, gde je dan proveo. Mlađi samo o novcu pričaju, ili šta su pojeli i koliko popili. Da nije ovih spomenika knjazu Milošu, bila bi Gornja Dobrinja obično selo kakvih je svuda unaokolo – jada se Maloparac.

Vasilije Maloparac pokazuje krajputaš na mestu gde je bila rodna kuća Miloša Obrenovića (Foto S. Jovičić)
Obišli smo s Vasilijem mesto, kilometar i po udaljeno od centra sela pod Matijevića brdom, na kome je nekad bila rodna kuća Miloša Teodorovića Obrenovića. Tu, u zapuštenom šljiviku, stoji samo kameni spomenik nalik krajputašu, postavljen avgusta 1879. godine. „Ovde je ugledao sveta izbavitelj srpski Miloš Obrenović, knjaz srpski. Opština dobrinjska iz dubokog priznanja i večne blagodarnosti obeležila je ovo mesto ovim znakom, za večan spomen”, jedva se čita u taj spomenik uklesana poruka.
A na drugom kraju Gornje Dobrinje, ispod jednog šumovitog brega kod seoske crkve odakle puca pogled na selo, nalazi se prostrani knjažev spomen-kompleks. U njegovom sastavu su seoska crkva Svetih apostola sa zvonarom koje je još knjaz Miloš podigao u čast svom ocu Teodoru, zatim Milošev drveni čardak sa česmom napravljen 1860. godine, te veliki spomenik Milošu Obrenoviću koji u ruci drži ustav a za pojasom kuburu, otkriven 1990. Oko spomenika uređeno rastinje, pločnik i mali park. No ni u ovom delu sela nigde žive duše. Crkva seoska zaključana, vele da sveštenik živi u Čačku i po potrebi ovde dolazi. Svuda tišina oko kompleksa koji je pod zaštitom države.
U povratku, pred seoskom prodavnicom sede dva starija meštanina, a za tezgom radi mlada devojka. Zove se Ljubica Sofronijević, 23 su joj godine. Dobro je, kaže, kad neko mlad ima posao, a ona, evo, ima tu sreću.
 – Ali život u Dobrinji nije nešto posebno, nema sadržaja. Mi mlađi uveče odlazimo u Požegu, izađemo u neki kafić i tu se vidimo s društvom – kratko objašnjava Ljubica.
Požega je, inače, mesto na čijem bi središnjem trgu, prema najavama lokalne vlasti, dogodine mogao biti podignut spomenik knjazu Milošu, u sklopu obeležavanja dva veka Drugog srpskog ustanka. I to na svega desetak kilometara od Gornje Dobrinje gde, od sveta zaboravljena, samuju spomen-obeležja utemeljivaču moderne srpske države.

Pet  članica EU nema porez na knjigu
Da bi popunila praznu kasu, država je od 1. januara ove godine povećala poreske namete na mnoge proizvode, pa i PDV na knjigu: sa osam na deset odsto, a na repromaterijal, što povećava štamparske troškove, sa 18 na 20 odsto. U kojoj meri su ovi nameti napravili štetu izdavačima, i što je još važnije – ljubiteljima knjige, kada se zna da je kupovna moć čitalaca ionako bila mala, tako da i najveći ljubitelji knjige sve ređe ulaze u knjižare?
– Povećanje PDV-a od dva odsto bitno ne utiče na prodaju knjiga. Na primer, knjiga koja je koštala 972 dinara sada košta 990 dinara. Najbolje bi bilo da PDV-a za knjige uopšte nema, tada bi se to primetilo. Knjige su sve skuplje, ne samo zbog povećanja PDV-a, već i zbog povećanja cene papira i štamparskih troškova. Promet knjiga na početku godine uvek je u padu, jer je to vreme kad se novac manje troši na knjige. I inače konstantni pad u prodaji knjiga vezan je za globalni fenomen ekonomske krize i sve većeg oslanjanja na internet. Trend je da se sve manje kupuju „ozbiljne” knjige, a sve više „laka” literatura za širu čitalačku publiku. Povećanjem PDV-a novčana korist za državu je mala, a duhovno osiromašivanje može da bude veliko – kaže Nikola Vujčić, direktor Sektora za izdavanje knjiga „Službenog glasnika”.
Podizanje stope PDV-a za knjige sa osam na deset odsto, ističe Dejan Papić, direktor i glavni i odgovorni urednik „Lagune”, sasvim sigurno ne doprinosi popularizaciji čitanja. Izdavači u ovim teškim ekonomskim vremenima rade sa minimalnim zaradama trudeći se da cene knjiga budu što pristupačnije. Sada su mnogi bili pred dilemom da li da još više ugroze svoje poslovanje prihvatajući u potpunosti novi trošak na sebe ili da ga reflektuju na maloprodajnu cenu i srazmerno je povećaju. U „Laguni” su se odlučili na neku vrstu kompromisa i korigovali cene tako da se ovo povećanje što manje oseti, i zapravo su deo novog troška prihvatili na sebe, a deo je morao biti odražen u maloprodajnoj ceni. Mišljenja su da bi povećanje stope PDV-a na knjige imalo opravdanje samo ako bi se sredstva prikupljena na ovaj način usmeravala ponovo ka knjizi, recimo u obnavljanje biblioteka kako javnih, tako i školskih. One vape za novim knjigama, a postoji i zakonska obaveza da se ulaže u bibliotečki fond, ali najčešći odgovor jeste da novca za ovu svrhu nema. Ovo je prilika da se i tu nešto promeni.
Nije porez na knjigu pitanje poreske politike, naglašava Žarko Čigoja, direktor i glavni i odgovorni urednik „Čigoja štampe”, već pitanje politike prema knjizi. Kada su se prilikom uvođenja PDV vodile rasprave o stopi poreza na knjigu izdavači su zdušno, i kompetentno, u vladi dokazivali da bi najpravednija stopa za knjigu bila nulta stopa sa pravom na povraćaj poreza. Takođe smo argumentovano dokazivali da pet članica EU nema porez na knjigu (Engleska, Irska, Poljska, Italija, Litvanija).  I tada smo se, uz priličnu medijsku podršku i volju, izborili da knjiga dobije poresku stopu od osam odsto i stane u red sa mlekom, hlebom i mesom. Smatrali smo i to velikim uspehom i jednim od preduslova da urušeno srpsko izdavaštvo dobije podsticaj da preživi.
Tada smo, podseća Čigoja, imali dva udruženja izdavača, ali muka nas je naterala da se ujedinimo. Bili smo i veoma blizu da za razvoj izdavaštva i knjižarstva u Srbiji dobijemo kreditnu liniju od deset miliona evra sa kamatnom stopom od dva odsto, rokom otplate od šest godina i grejs periodom od godinu dana. Tekst predloga uredbe „spava” u nekoj od fioka Ministarstva kulture već osam godina. Činjenica da gotovo niko, pa ni od izdavača, nije komentarisao povećanje poreske stope sa osam na deset odsto za knjige i udžbenike – ne govori samo o stanju među izdavačima, već i o stanju duha u ovoj zemlji. Dva procenta su naizgled malo, ali su previše za naše čitaoce i roditelje koji moraju da kupuju knjige. Na sreću ne svi.
– Za pohvalu je uvećanje sredstava za otkup knjiga, to je u ovom trenutku velika stvar. Međutim ne razumem rabat od 40 procenata koji moramo da damo na prodajnu cenu knjige. On se i među nama, u međusobnoj saradnji, smatra prevelikim. Evropska praksa je 30 odsto, pa hajde da bar u tom delu, takođe budemo Evropa – predlaže Čigoja.
Gojko Božović, glavni urednik i direktor „Arhipelaga” kaže da je s jedne strane, povećan PDV na knjige i tako se došlo do deset odsto, kao važne psihološke granice. S druge strane, povećan je PDV na štampu knjiga sa 18 na 20 odsto. Nisu povećali cene, iako imaju veće troškove, ali su knjige u knjižarama skuplje dva odsto zbog povećanja PDV-a.
„Arhipelag” već dugo nije menjao cene svojih knjiga uprkos svim promenama na tržištu, jer i na taj način pokušava da bude na strani svojih čitalaca. Ali, sasvim je jasno da zbog toga plaćamo cenu, jer inflacija i promene kursa čine svoje. Kao što je poznato, cene knjiga u Srbiji jesu najniže cene knjiga u Evropi i nekoliko puta niže nego cene knjiga u nekim zemljama u regionu. Knjiga je jedan od svega nekoliko proizvoda čija cena ne prati promene kursa ili realna tržišna kretanja. Međutim, čitaocima nije lako ni sa postojećim cenama.
– Mislim da je potpuno pogrešna logika koja je dovela do povećanja PDV-a na knjige. Plašim se da to nije lek za tu bolest i da će to povećanje samo uticati da se smanje ili ugroze poslovne aktivnosti izdavača – kaže Božović.
U ovom trenutku, smatra Goran Pavlović, direktor Sektora prodaje Zavoda za udžbenike iz Beograda, povećanje PDV-a na udžbenike i druge knjige nije bitno uticalo na plasman i prodaju u Zavodu za udžbenike. Konkretnije efekte moći ćemo da sagledamo u periodu koji je pred nama. Treba istaći da razlika u porezu simbolično utiče na povećanje cena udžbenika i u proseku iznosi 12 do 14 dinara. Što se tiče vanudžbeničke literature razlika u ceni je nešto veća, ali je i ona na nivou od dvadesetak dinara. Zavod za udžbenike često pravi akcijske popuste na kojima se knjige mogu kupiti i po znatno povoljnijim cenama.

Šta sve možeš kad radiš u Fondu PIO
Povoljni zajmovi za stanove odobravani od 1996. i bili su predviđeni u finansijskim planovima koje su svake godine usvajali Upravni odbor i Narodna skupština
Fond za penzijsko i invalidsko osiguranje zaposlenih decenijama je svojim zaposlenima odobravao stambene kredite po izuzetno povoljnim uslovima, kamata od 0,5 odsto i rok otplate od 10 do 30 godina. Ova praksa bi se nastavila ko zna dokle da državni revizor u jednoj od svojih kontrola to nije uočio i u izveštaju upozorio da davanje stambenih zajmova u penzijskom fondu, nije po zakonu, zbog čega je podneta i prekršajna prijava.  
U čemu su to zaposleni u penzijskom fondu povlašćeni i da li u Srbiji ima još takvih s privilegijama? Zašto im pripada ova pogodnost, dok običan svet po pozajmicu mora u banku uz plaćanje debele kamate? Da li su stambene pozajmice, kupovina školske opreme i zimnice rezultat samo dobre saradnje sindikata i poslodavaca? Na čiji račun? Ili sve to ne bi moglo bez saglasnosti vlade koja usvaja finansijske planove i rezultate poslovanja PIO fonda?
Da li se ovo pitanje može postaviti i za EPS čiji je sindikat pre dva dana dogovorio pozajmicu svakom zaposlenom, jer im to omogućava kolektivni ugovor. Nepoznanica je da li će pozajmica biti po 50.000 dinara, manje ili više?
Radoslav Sretenović, državni revizor, kaže za „Politiku” da je prekršajna prijava morala da bude podneta, jer nije bilo pravnog osnova da se stambene pozajmice daju zaposlenima u PIO fondu.
Penzijski fond je u periodu od 2007. do 2012. godineisplaćivao kredite zaposlenima za stambene potrebe na osnovu svog pravilnika, što nije u skladu sa zakonima o PIO i budžetskom sistemu.
Upitan, kako komentariše povlastice zaposlenih koje je državni revizor pronašao kod penzijskog fonda, Miroslav Prokopijević, ekonomista, kaže za naš list da će oni biti privilegovani sve dok javni sektor ne bude izložen tržišnoj kontroli.
– Sve dok javni sektor ne bude kontrolisan, ovakve privilegije koje su u normalnim državama incident, ovde će se tolerisati kao nešto što se podrazumeva, kaže on. Privilegije su i plate koje zaposleni primaju u javnom sektoru, a koje ničim nisu zaslužili, ni po struci ni po znanju, što pod hitno treba ukinuti i svesti na realnu meru kakva je u privatnom sektoru. Inače, sve te privilegije koštaće nas bankrota države, kategoričan je Prokopijević.
Dr Nada Novaković, naučni saradnik Instituta društvenih nauka u Beogradu, kaže za „Politiku” da se stara praksa pomaganja zaposlenim u državnim firmama nastavlja, a da je novina samo to što se konačno saznalo ime onoga kome se pomaže.
– U javnim preduzećima i državnim organima nastavilo se s pomaganjem zaposlenima oko dolaska do stana. Jedni su dobijali na privremeno korišćenje stanove od države, za koje se u javnosti skoro saznalo da ih ima na hiljade, drugi povoljne stambene kredite, za koje su garancije davali ne zaposleni, već preduzeće i ustanova u kojima oni rade. U tom slučaju nisu se za garancije bankama koje su odobravale kredite davale lične hipoteke, već je garant onaj kod koga je primalac kredita zaposlen. Takvih slučajeva ima u mnogim većim javnim preduzećima, objašnjava Novaković.
Pomenute „privilegije” nisu posledica primene ustava i važećih zakona, već dogovora i interesa poslovodstva i zaposlenih, objašnjava naša sagovornica i kaže da se po pravilu, tu nađe i sindikat, koji štiti interese članstva. Njih ne interesuje da li je ta praksa usaglašena sa važećim zakonima, već da zadovolje svoje interese.
– Osnovna je pretpostavka da su statuti takvih organa (sindikata, fonda) saglasni postojećim zakonima. Ako toga nema, onda je uzaludna hajka na korisnike takvih privilegija, ako im država to (ni)je odobrila. Najmanje imaju smisla argumenti da je to greška, ili propust revizora i inspekcija. Revizor i da hoće nema kad da se bavi i tako nečim, kaže ona.
Nesporno je da statuti ovih javnih ustanova treba da budu usaglašeni sa zakonima. To je jedan deo priče. Drugi je, mnogo važniji, da te privilegije ne koriste zaposleni u fondovima i organima države, jer se finansiraju sredstvima svih građana.
Fond PIO je, dodaje ona, tipičan primer isprepletenosti različitih interesa, od vlasti, sindikata, do primalaca sredstava iz njega. S jedne strane u javnosti se ističe da u Srbiji ima puno penzionera, 1,7 miliona, od kojih trećina živi u siromaštvu, a s druge su podaci o privilegijama UO, pa i zaposlenih. To jedno s drugim – ne ide.
U Fondu PIO potvrđuju da je pravilniko rešavanju stambenih potreba zaposlenih u PIO donet 1996. godine bio na snazi do 6. 3. 2013. godine, odnosno do stupanja na snagu Uredbe o naknadama i drugim primanjima zaposlenih u organizacijama obaveznog socijalnog osiguranja. Zajmovi su odobravani za rešavanje stambenih potreba, pod jednakim uslovima za sve zaposlene.
Novac za stambene pozajmice obezbeđivan je najvećim delom od para koje su vraćali oni koji su takođe uzimali pozajmicu pre njih.
Sredstva za ove namene predviđena su finansijskim planovima Fonda, koje je svake godine razmatrao i usvajao Upravni odbor i Narodna skupština.
Premaistom pravilniku, objašnjavaju u PIO fondu, kamata na odobreni zajam iznosila je 0,5 odsto godišnje, što je bilo sasvim usaglašeno sa Uredbom o rešavanju stambenih potreba zaposlenih u državnoj svojini. Visina zajmova bila je uslovljena visinom raspoloživih sredstava.

Opominjuća tišina u Nišu
Na mestu gde je pre pet večeri na niškom bulevaru Nemanjića mučki ubijen student medicine Vuk Stoiljkovića (21) preksinoć se okupilo više od hiljadu Nišlija. Polagali su cveće i palili sveće pored kafića gde je nesrećnog mladića brutalno nožem izmasakrirao Dimitrije Stevanović.
Vladala je čudna i opominjuća tišina. Samo je kratko novinarima rečeno da se tišinom traže istina i pravda.
I danas u podne u centru Niša, na Trgu kralja Milana biće okupljanja na kojem će građani Niša zatražiti istinu o ovom tragičnom događaju, rasvetljavanje celog slučaja i odgovor na pitanje da li se ili ne, manipuliše činjenicama. Okupljaju se i dogovaraju preko društvenih mreža, i to dobija na zamahu.
Traže, i istinu o svim prethodnim, a sličnim zločinima. I rešenje nerešenih slučajeva, iskorenjivanje kriminala, jednom rečju – bezbedniji grad.
Građanima Niša je dosta tragičnih događaja, a serija ubistava se ne prekida. Pre dva i po meseca u automobilu je ubijen mladić iz Niša Vlastimir Nalić (29). Ubica je brzo identifikovan i pronađen – pripadnik niškog odreda Žandarmerije Aleksandar Raičić. Nišlije sumnjaju ali i znaju da nije baš sve po zakonu u delovanju pripadnika Žandarmerije. Da li uopšte treba podsećati na dvostruko ubistvo koje je izvršio pripadnik Žandarmerije u Kraljevu, pa optužbe na račun bivšeg komandanta Bratislava Dikića i njegovog brata Dragana…

(Foto T. Todorović)
Juče nam je u Apelacionom tužilaštvu u Nišu rečeno da su sumnje u nezakonite radnje žandarma još stvar istrage. Za sada nema utvrđene krivične odgovornosti nijednog od njih za ranije iskazane sumnje, tako da nema ni pokrenutih krivičnih postupaka protiv žandarma.
U Nišu se prošle zime dogodilo nešto što se, kao ni smrt studenta Vuka Stoiljkovića ne može i ne sme zaboraviti – u jednoj ćevabdžinici u centru Niša dok je kupovao nešto da pojede, ubijen je Marko Cvetković (28). Stajao je u redu kada su u objekat upala dvojica mladića. Jedan od njih, M. J. (19) potegao je pištolj i pucao. I ubio Marka. Onda je, mirno, kao da se ništa nije dogodilo izašao, ušao u automobil koji ga je čekao na ulici, i pobegao. Predao se tek desetak dana kasnije, a povod za ubistvo bila je svađa nekoliko dana pre zločina.
Tokom Filmskih susreta pre tri godine ispred kafića u niškoj tvrđavi ubijen je Dragan Dukić (25). Izbo ga je nožem Nikola R. (26), koji je posle zločina pobegao, ali je kasnije pronađen i uhapšen. Nož, koji je poneo polazeći u provod potegao je posle kratke svađe. I ugasio jedan mladi život.
Pamti se i tragična smrt četrnaestogodišnjeg Alekse Jankovića, učenika OŠ „Sreten Mladenović Mika”. Posle maltretiranja koje je trajalo mesecima i godinama, nasrtaja i batina koje je dobijao, posle zlostavljanja na svakom koraku i stravične psihičke i fizičke torture koju je doživljavao – o čemu su znali i đaci, nastavnici, rukovodstvo u školi i policija, kao i školski savet roditelja i okružna školska uprava, a ništa nije preduzeto, Aleksa je skočio sa terase svog stana u stambenoj zgradi…
Fejsbuk stranicu do sinoć podržalo više od 27.000 građana
Pored ubistava i revolveraških i obračuna hladnim oružjem, mnogo je i krvavih tuča na niškim ulicama, ispred i u dvorištima škola, u kafićima i diskotekama. Mnogo je i droge. Iako je policija tokom prošle i početkom ove godine uhapsila na desetine narko-dilera, ostaje priča da je Niš i dalje veliki distributivni centar narkotika.
Ima li kraja nasilju među mladima i nad mladima u Nišu? Ima li nekoga ko će da stane na put divljanju klanova i pojedinaca, koji nameću svoje norme ponašanja i kriterijume o vrednosti života.
Vučić: Pravda će stići ubice Vuka Stoiljkovića
Predsednik SNS-a Aleksandar Vučić obećao je sinoć Nišlijama da će pravda stići ubicu njihovog mladog sugrađanina Vuka Stoiljkovića. „Večeras stojim pred vama u Nišu, gradu u kojem je pre dve večeri ubijen jedan divan mlad čovek, Vuk Stoiljković. Uz saučešće porodici obećavam da će pravda stići one koji su taj zločin počinili”, rekao je Vučić na početku svog govora na predizbornom skupu SNS-a u Nišu.
On je Nišlijama zahvalio što su pokazali, protestujući zbog tog zločina, da imaju savest veliku kao nebo i što „neće da dozvole da normalna i pristojna Srbija bude poražena”. Tanjug
Novosađani se solidarišu sa Nišlijama 
Grupa Novosađana pozvala je juče preko društvene mreže „Fejsbuk” sugrađane na protest zbog „skandaloznih” sudskih presuda. Protest bi trebalo da se održi danas u podne na centralnom gradskom Trgu slobode.
Kako su objasnili, protest se organizuje po uzoru na protest u Nišu kojem je prisustvovalo nekoliko hiljada ljudi, zbog ubistva jednog mladića.
Organizatori su na „Fejsbuku” objasnili da će na taj način izraziti solidarnost s porodicama i prijateljima preminulih. „Građani Novog Sada pridružuju se građanima Niša u borbi za pravdu. Ne dozvolimo da ubice šetaju slobodno, ne dozvolimo da korumpirano sudstvo ponovo bude blagonaklono prema kriminalcima, a povrh svega ne dozvolimo da se ovakve stvari više ikada dese”, naveli su oni na „Fejsbuku”. Istovremeno, roditelji mladih koji su poginuli u požaru u novosadskoj diskoteci „Kontrast” pozvali su sugrađane da se u utorak u 10 sati okupe na protestu ispred zgrade suda u Novom Sadu. „Pravda za žrtve ’Kontrasta’ i svirepa ubistva” je geslo pod kojim će se održati protest u utorak. Beta

Stranački botovi: Dovoljan (2) brigada
Ovi izbori će biti prvi u kojima će internet kampanja igrati ozbiljnu ulogu. Kada kažem ozbiljnu, mislim na onaj nivo ozbiljnosti koji je Obami doneo pobedu 2008 godine. Aktivnost stranaka na društvenim mrežama jača je nego ikad, a centralnu ulogu čine takozvani stranački botovi.
Reč „bot” potiče iz tehnološke sfere i zapravo je pejorativni izraz za robota. Zamislite nivo inteligencije jednog robota koji zavrće šrafove u nekoj fabrici, pa još deset puta manje – to je bot. Nešto kao „robot za siromašne”.
U kompjuterskim igricama po principu „ideš i pucaš”, botovi su igrači kojima upravlja kompjuter i koji su toliko trivijalni da ih može savladati i početnik. Takođe, još jedna primena ovih botova dešava se već godinama na internetu. Ako vam je ikada na sajtovima iskočila čet poruka poput „Ćao, muž mi večeras nije kod kuće, hoćeš da popijemo kafu?”, a ispod fotografije natpis „Jovanka, Stara Pazova”, sa vama je zapravo pokušao da razgovara bot.
Sada, imamo novu vrstu botova. Stranačke. Za razliku od prethodnih, oni su nažalost od krvi i mesa. Oni su uvek tu, ispod svakog teksta koji se negde objavi, da pišu hvalospeve o lideru svoje stranke, o tome kako je On najbolji, s najboljim rešenjima: i za narod, i za državu i za krizu. Uverljivost ovih komentara je ista kao i mogućnost da je Jovanka iz Stare Pazove zaista pristavila džezvu za kafu očekujući vaš dolazak.
U većini slučajeva, ovi komentari su na nivou lošeg pismenog zadatka iz osnovne škole. Oni đaci koji su uvek dobijali „dovoljan (2)” i čije pismene radove učiteljica nikada nije čitala pred celim razredom, sada su postali botovi koji svoje literarne mogućnosti iskazuju u internet komentarima. Zato ovu armiju možemo nazvati imenom „dovoljan (2) brigada”
Dovoljan (2) brigada postoji u svim većim strankama. Oni sede za svojim kompjuterima i umesto da skupljaju jaja na virtuelnoj fejsbuk farmi „Farmville”, sada imaju pravi posao i jasno raspoređene zadatke – svakog dana ostave određen broj komentara na internet portalima i upišu izveštaj u tabele. Na ovaj način, skupljaju se poeni. Osobe s najviše poena dobijaju nagradu – posao u državnoj firmi ako njihova stranka dođe na vlast (ili, ako ostane na vlasti). Kao u socijalizmu, kada su radnici u kombinatu skupljali poene za stanove, pa su prvi dobijali stanove oni sa najviše poena.
Od broja poena zavisi i kvalitet radnog mesta koje se dobija. Ako je bot tu i tamo ostavljao pokoji komentar, može da računa na poziciju vozača perpetuum mobile bagera u „Kolubari”. Ako je bot bio veoma aktivan i natprosečno talentovan, može da dobije čak i poziciju nekog nižeg rukovodioca i priliku da zaposli svoju sestru ili devojku na šalteru.
Sve u svemu, botovi iz ove „dovoljan (2) brigade” sutra će po zasluzi raditi u našim javnim preduzećima, pružajući tako primer i nadu novim, budućim botovima, za neke buduće izbore.
Fakultet za medije i komunikacije

Vukić:Rok za zamenu vozačkih dozvola biće produžen
BEOGRAD – Rok za zamenu starih vozačkih dozvola, koji, prema važećem zakonu ističe 10. juna, biće produžen, izjavio je danas državni sekretar u Ministarstvu unutrašnjih poslova Vanja Vukić.
On je dodao da će građani od naredne sedmice važeće vozačke dozvole moći da produže preko interneta.
„Ministarstvo unutrašnjih poslova pripremilo je izmene i dopune Zakona o bezbednosti saobraćaja kojim će biti proužen rok za zamenu starih vozačkh dozvola. Taj rok po sadašnjem zakonu ističe 10. juna”, rekao je Vukić Tanjugu i dodao da će izmene i dopune tog zakona biti prioritet u novom sazivu Skupštine, a da je moguće da se rok produži i do isteka važnosti postojećih dozvola.
On je, takođe, naglasio da neće biti povećane cene za izdavanje novih vozačkih dozvola niti bilo kog ličnog dokumenta jer, kako je precizirao, za to ne postoji potreba, pošto je cena izrade tih dokumenata ostala nepromenjena.
Izmene zakona su samo poceduralne, rekao je Vukić i podsetio da je i ranije dolazilo do produženja važenja ličnih dokumenta, kao što je bio slučaj sa starim plavim pasošem.
Vukić je još jednom ukazao da će izmenama i dopunama Zakona o bezbednosti saobraćaja biti produženo važenje vozačkih dozvola i da zato neće „biti potrebe za kažnjavanjem građana koji imaju staru vozačku dozvolu”.
Državni sekretar je najavio da će MUP vrlo brzo omogućiti građanima da produže vozačku dozvolu elektroniskim putem.
„Građani koji preko interneta budu aplicirali za produženje vozačke dozvole neće morati da dolaze u policijsku upravu radi obavljanja tog posla, a naša predpostavka je da bi to moglo da bude već tokom naredne sednice”, rekao je Vukić.
On je zaključio da je to već dogovoreno sa Ministarstvom finansija i drugim nadležnim službama.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Mala matura u sigurnosnoj kesi
Šta će se promeniti u lancu izrade, čuvanja, dostavljanja maturskih testova školama i sprovođenju završnog ispita – pitanje je na koje nastavnici, đaci i njihovi roditelji čekaju odgovor još od prošlog juna kad je srpska prosveta pala na maloj maturi. Najslabija karika tada je bila štamparija iz koje su „iscurile” ispitne kombinacije. Štamparija „sa strane” koja ne radi pod kapom prosvetne vlasti više nije opcija – eliminisana je sa staze kojom zadaci putuju od autora do malih maturanata, saznaje „Politika”.
Radne grupe koje je formirala prosvetna vlast od početka ove godine bave se izradom novog stručnog uputstva za sprovođenje mature za osmake. U njemu će sve biti detaljno objašnjeno: putovanje testova od autora do ispitne sale, gde će se štampati, čuvati, kako i kada će se distribuirati, ko će biti zadužen za kontrolu regularnosti testiranja učenika, ali i kvaliteta ocenjivanja đačkih radova...
– Dogovorili smo se da Zavod za vrednovanje kvaliteta obrazovanja i vaspitanja, kao institucija u kojoj se priređuju zbirke zadataka za pripremu osmaka, i u kojoj nastaju testovi za polaganje završnog ispita, bude kuća u kojoj će se i štampati svi testovi koje će učenici rešavati na maturi u junu (do sada su se tu štampali samo testovi na jezicima nacionalnih manjina). Tako će sav posao oko osmišljavanja zadataka, pripreme i štampe biti završen na jednom mestu. U Zavodu za vrednovanje nikada nije bilo problema u čuvanju tajnosti ispitnih kombinacija i odgovorni u njoj nam garantuju bezbednost, odnosno da će se sav posao obaviti pod najstrožim sigurnosnim merama kao što su i do sada radili – obelodanjuje za „Politiku”, Ljubiša Antonijević, pomoćnik ministra prosvete.
Dosadašnji sistem očuvanja tajnosti sadržaja odštampanih ispitnih kombinacija čini se razuđenim i podložnim proboju u poređenju sa novim merama zaštite o kojima Antonijević govori. On otkriva da ove godine neće postojati depo za skladištenje zapečaćenih testova na gomili, niti će se zadaci za malu maturu čuvati pod ključem u školskim upravama, ili u sefovima takozvanih škola punktova, odakle su prethodnih godina na dan ispita stizali u sve osmoletke.

– Onog dana i onog časa kada se završi štampanje i pakovanje testova u sigurnosne kese (koje se ne mogu otvoriti a da se oštećenja ne vide), ispitne kombinacije iz Zavoda za vrednovanje preuzimaće načelnici svih školskih uprava na teritoriji Republike Srbije. Uz pratnju i asistenciju pripadnika Ministarstva unutrašnjih poslova testove će, zatim, dostaviti školama. Preuzeće ih direktori škola. Dakle, broj karika u lancu izrade, distribucije i čuvanja testova je sveden na minimum da bi se smanjila mogućnost zloupotrebe. Svi učesnici u tom lancu će snositi i ličnu odgovornost za svoj deo posla – objašnjava Antonijević.
On naglašava da niko ne može sa stoprocentnom sigurnošću da tvrdi da propusta na predstojećoj maloj maturi neće biti, ali uverava da će se, ako zadaci procure, tačno znati na kom mestu je ugrožena regularnost ispita i da će odgovorni za to biti kažnjeni. Sankcija može biti i otkaz uz oduzimanje licence prosvetnom radniku.
– Završni ispit se ne sprovodi samo zato što je tako propisano zakonom, učenici i roditelji prvenstveno moraju da shvate da je znanje koje su osnovci stekli za osam godina školovanja njihova ulaznica za dalje obrazovanje i da će mesto u željenoj srednjoj školi zavredeti bodovima koje budu ostvarili na sva tri testa uz poene koje nose iz prethodnog obrazovanja. Matura za osmake je veliki posao države koji mnogo košta i odgovorni moraju snositi posledice ako bude bilo problema. Deo uputstva za sprovođenje završnog ispita biće i odštampana izjava da će oni koji se budu prihvatili ovog posla biti odgovorni za bezbednost testova i regularnost ispita, počev od nas u Ministarstvu prosvete do dežurnih nastavnika u ispitnim salama – obrazlaže pomoćnik ministra prosvete.

Još čuvam jugoslovensku zastavu
Na današnji dan pre 30 godina cela Jugoslavija je slavila dvadesetdvogodišnjeg momka iz Nove Gorice, koji je projurio kroz cilj u Babinom Dolu na Bjelašnici i zagrejao srca desetina hiljada navijača promrzlih na minus 15. Na kraju, poredak najbolje trojice u olimpijskom veleslalomu bio je sledeći: Maks Julen (Švajcarska) 2:41,18, Jure Franko (Jugoslavija) 2:41,41, Andreas Vencel (Lihtenštajn) 2:41,75.
Bila je to prva medalja nekog jugoslovenskog sportiste na Zimskim olimpijskim igrama. Medalja bez koje te dve nedelje u Sarajevu ne bi bile tako lepe, jer ko još organizuje najskuplje takmičenje na svetu da bi ostao praznih šaka. Nikada ranije se nije dogodilo da domaćin ne dođe do makar jednog odličja, i upravo to je stvaralo pritisak na najveće adute jugoslovenskog tima. Neki, poput skakača Primoža Ulage, nisu to izdržali. Jure Franko, koji je nosio jugoslovensku zastavu i na otvaranju i na zatvaranju, danas se seća koliko je čvrsto verovao u naš alpski tim.
Nije vas mnogo bilo u javnosti poslednje dve i po decenije. Zašto?
Tako sam se dogovorio sa suprugom. Pre 25 godina odlučili smo da se, da tako kažem, okrenemo privatnoj sferi, da vodimo umeren, miran život. Dugo smo živeli u SAD i Japanu. Svesno smo se udaljili od medija, novinari su znali da ne dajem intervjue, osim uz nekehumanitarne akcije. Nedavno, kako se bližio početak Olimpijade u Sočiju, a samim tim i navršavalo 30 godina od sarajevske olimpijade, odlučio sam da napravim pres-konferenciju u Kranjskoj Gori. Tako sam se malo odužio novinarima.
Gde je danas zastava koju ste nosili na otvaranju u Sarajevu?
Kao i medalja, nalazi se na posebnom mestu u mojoj kući. Nisu u ormaru ili iza stakla, već su kao živi muzej. Na dohvat su ruke deci koja mogu da ih dodirnu, da se slikaju s njima. Bio je to lep, romantičan period zajedničke države, u kojoj smo mogli da se ponosimo mnogo čime. Sport nas je zbližavao, činio jačim. On prevazilazi sve granice, etničke, kulturne, političke i svake druge.
Poslednjeg dana Zimskih olimpijskih igara 1984, u centru Sarajeva je osvanuo transparent: „Volimo Jureka više nego bureka!” Da li ste se upoznali s njegovim autorima?
Tek pre godinu dana sam saznao kako je došlo do toga. Imao sam sreće da prošle godine upoznam jednog od dvojice koautora Branka Đurića Đuru iz „Top liste nadrealista”, koji mi je potanko ispričao kako je nastao taj transparent. Zapravo, brat Neleta Karajlića je prvi izustio „Volimo Jureka više nego bureka”. To su onda stavili na transparent koji je sve oduševio.
Čega se najradije sećate iz tih trenutaka velikog slavlja?
Cela zemlja je fantastično reagovala na moju medalju, a posebno je Sarajevo bilo u euforiji. I danas to smatram zajedničkim uspehom, jer cela zemlja je živela za tu olimpijadu i radila na njoj. I danas kad idem po bivšoj našoj zemlji, svejedno da li u Beogradu, Zagrebu ili Sarajevu, ljudi me prepoznaju i pričaju o svojoj povezanosti sa sarajevskom olimpijadom. Neko je tada bio kuvar, neko taksista, neko graditelj, neko se venčao tih dana u Sarajevu, a neko bio turista. Ta olimpijada nas je sve zbližila.
Kako ste se izborili sa ogromnim pritiskom, jer su od vas bila velika očekivanja?
Pošto smo bili skijaška nacija, normalno je bilo da se od Bojana Križaja, Borisa Strela i mene najviše očekivalo. Naš političkosportski vrh je znao za podatak da se u istoriji zimskih olimpijada nikada nije dogodilo da domaćin ostane bez medalje. Uostalom, ne bismo se ni kandidovali da nismo znali da imamo realne šanse za medalju. Četiri godine ranije, u Lejk Plesidu, Križaj je bio na korak od nje, to je ocenjeno kao uspeh. Za naš unutrašnji mir u Sarajevu trebala nam je medalja. Ali, kad dođu velika takmičenja, mnogi faktori utiču na rezultat: forma, zdravlje, šta ako se skija otkači… U našoj snažnoj ekipi Križaj je bio vođa, ali te sezone nije bio u tako dobroj formi, dok sam ja u veleslalomu bio najkonstantniji. Posle prve vožnje, Strel je bio peti, a ja četvrti. Bilo mi je važno da budem bolji od njega, jer bio je jedan od najboljih na svetu. Nas je upravo to zdravo nadmetanje unutar tima guralo napred.

Kako vas je država nagradila za istorijski uspeh?
Dobio sam video-rekorder „hitači”. Pre olimpijade nam je obećano da video-rekorder sleduje svakom ko osvoji medalju. Sećam se da sam čak između dve trke pomislio da me čeka „hitači” ukoliko budem dovoljno brz. Jedina privilegija koju sam imao stigla je od skijaškog saveza koji mi je ustupio automobil „reno” na godinu dana.
Šta je danas sa „hitačijem”?
Imam ga još. I danas radi. Japanci su čudo!
Šta vam je medalja značila onda kad ste je osvojili a šta danas?
Medalja je u trenutku osvajanja bila za sve nas ravna zlatu. U prvi mah bilo mi je najvažnije da me ona privatno ne promeni i sećam se da sam prijateljima rekao: „Sjajno, ali ne želim da to bilo šta menja u našim životima!” Posle sam ustanovio da je ta medalja promenila čitav moj život. Osim što smo svi ostali prijatelji, sve ostalo se promenilo.
Šta se konkretno promenilo?
Prvo, rano sam završio karijeru zbog povreda kukova koji su me mučili od detinjstva. Kad sam imao 18 godina, grupa doktora mi je savetovala da već tada završim karijeru, jer kukovi su bili u očajnom stanju. Mlađi doktori su me hrabrili da idem dalje, ali na svoju odgovornost. Kukovi su izdržali još samo jednu sezonu posle Sarajeva, a onda su bolovi bili prejaki. Prestao sam, a bilo mi je svega 23 godine. Onda sam otišao u SAD i Japan, gde sam se bavio promocijom skijaškog sporta i proizvoda, radio kao TV novinar, zatim učestvovao u izgradnji velikih skijališta, organizaciji velikih događaja, od kulinarskih do sportskih.
U Los Anđelesu ste živeli u vreme dok je današnji predsednik Olimpijskog komiteta Srbije (OKS) Vlade Divac igrao za Lejkerse.
Nije nam bilo suđeno da se tada upoznamo. Lejkersi su me pozvali kad je Vlade stigao kod njih i zamolili me da mu pomognem u prilagođavanju na njihov način života. Tim pre što nije govorio engleski. Međutim, i pored velike želje morao sam da ih odbijem, jer sam mnogo radio u Japanu. Vlade i ja smo živeli 500 metara jedan od drugoga, znali smo jedan za drugoga, ali prvi put smo se sreli tek pretprošle godine. Pozvao me je na stoti rođendan OKS. Bio sam na mnogo njegovih utakmica, navijao za njega. Bilo nam je obojici veoma drago što smo se konačno upoznali. Početkom proleća dolazim u Beograd i onda ćemo se opet sresti.
Ko su, po vašem mišljenju, najveće sportske zvezde Jugoslavije?
Toliko smo imali zvezda da je malo jedan intervju za to. Imali smo sjajne košarkaše, vaterpoliste, fudbalere, rvače, veslače, atletičare, plivače, boksere… Voleo sam atletiku, Sušnja i njegovu generaciju. Imali su veliki uticaj na mene, jer sam ih kao dečak upoznao. Jugoslovenski sportisti jedni drugima bili su velika inspiracija. Naravno, danas se divim teniseru Đokoviću. To što on radi je neverovatno. Iako Jugoslavije više nema, ja kroz sport i dalje gledam na ovu geografsku zonu kao jednu. Jugoslavija je bila svetska vele sila u sportu, a to je, da tako kažem, i danas, kroz zemlje koje su iz nje nastale. Toliko ima snage na ovom malom prostoru.
Šta radite danas, gde živite i s kim?
Živim u Radovljici kraj Bleda, sa suprugom i dvoje dece: sin ima 12 godina, a ćerka devet. Vratili smo se iz Amerike i pokrenuli svoj posao. Imamo firmu za eksport-import, za medicinsku opremu iz Nemačke. Imamo i pozorišnu produkciju pošto je moja supruga pevačica i glumica. Porodica je moja najvrednija medalja.
----------------------------------------------
„Politikin” zlatnik nagrada za srebro
„Politika” je za svoj 80. rođendan, uoči Olimpijskih igara u Sarajevu 1984, naručila od zlatare „Majdanpek” zlatnike i srebrnjake sa svojim logom, kojima je nagrađivala osvajače medalja u alpskom ženskom skijanju na Jahorini. Napravila je presedan kad je Jure Franko osvojio srebrno odličje, pa ga je darovala posebnim zlatnikom.
----------------------------------------------
Ambasador SOS sela
Jure Franko je prvi ambasador SOS dečjih sela u BiH. Reč je o improvizovanim selima u okolini Sarajeva, u kojima žive deca bez roditelja. Tu im se dodeljuju staratelji koji profesionalno brinu o njima. Istraživanja pokazuju da deca bez staratelja u ovakvim selima, ne samo u BiH već i širom sveta, ostvaruju podjednako dobre rezultate u školi, kao i deca sa roditeljima.

Milijarda ustaje za pravdu u Beogradu
BEOGRAD – U Beogradu je danas na Trgu Republike održana manifestacija „Milijarda ustaje za pravdu” u okviru globalne kampanje kojom se poziva na prestanak nasilja nad ženama i devojčicama.
Organizatori skupa Centar modernih veština, Autnomni ženski centar i Mreža „Žene protiv nasilja” tražili su od države da poštuje preuzete obaveze i da izmeni definiciju krivičnog dela silovanje, otvori posebne krizne centre, spreči proganjanje žena nakon zlostavljanja i sankcioniše prinudne brakove.
One su tražili i da se ispuni obaveza da država istraži svaku pojedninacnu prijavu o seksualnom ili porodičnom nasilju i omogući besplatnu pravnu pomoć i dostupnost usluga za podršku, kao i da se podrži rad SOS telefona.
Komentarišući izmeštanje skupa na Trg Republike, umesto ispred Palate pravde, zaštitnik građana Saša Janković rekao je da to pokazuje stav sudstva prema ovom problemu, ali da je važno da se borba za prava žena ne vodi samo u sudnicama već i na ulicama.
„Nema više opravdanja za nerad državnih organa, ako ih je ikada i bilo. Nema opravdanja za nekorišćenje svojih ovlašcenja, za nepostupanje, nema opravdanja za neizricanje mera, za policiju i nema opravdanja za tužioca koji ne pokreće postupak jer nema dovoljno dokaza”, kazao je Janković.
Poverenica za zaštitu ravnopravnosti Nevena Petrušić kazala je da nasilje nad ženam nije privatni već društveni problem i da Srbija ima zakone i strategije, ali je pitanje kako se oni primenjuju.
„Nasilje nad ženam se događa jer smo ravnodušni prema diskriminaciji. Ideja o rodnoj ravnopravnost ne treba da bude samo u našim zakonima nego i u našim glavama”, kazala je poverenica.
Aktivisti su podsetili da su 2013. godine u Srbiji ubijene 43 žene u porodičnom nasilju, 11 više nego u 2012.
Na skupu je rečeno da je u 2012. godini podneta 121 prijava za krivično delo silovanje, a da je osuđeno je 67 silovatelja. Za nasilje u porodici podnete su 3.624 krivične prijave, a osuđene su 1,472 osoba, od kojih je većina dobila uslovnu kaznu.
Akcija „Milijarda ustaje za pravdu za žene” održana je u 170 zemalja sveta, a u Srbiji su pored Beograda ucestvovali još i Bujanovac, Vlasotince, Kraljevo, Kikinda, Kragujevac, Kruševac, Leskovac, Niš i Novi Bečej.
Kragujevac se pridružio akciji protiv nasilja nad ženama
KRAGUJEVAC– Prigodnim performansom uličnom plesom u centru Kragujevca danas se ovaj grad pridružio globalnoj akciji „Jedna milijarda ustaje” kojom se traži pravda za žene koje su preživele nasilje.
Reč je o akciji koja se održava u 200 zemalja sveta i u desetak gradova u Srbiji. Ovu akciju u Kragujevcu je organizovala je sekcija kragujevačkog Samostalnog sindikata, čija predsednica Katarina Jakovljević kaže da je namera da se podrže sve žene u Srbiji da prijave nasilje.
„Ovom akcijom zahtevamo od nadležnih državnih organa da suzbiju nasilje nad ženama i kazne počionice”, rekla je Jakovljevićeva i navela, kako je rekla, poražavajući podatak, da je u Srbiji u 2013. godini ubijeno 45 žena i to kao žrtava porodičnog nasilja.
Ocenjujući „da to govori o povećanju stope nasilja nad ženama”, Jakovljevićeva je dodala da je namera akcije da se ohrabre žene da progovore o nasilju, i da taj čin nasilja nad ženom nije samo stvar porodice, već opšti, koji mora biti najstrožije sankcionisan”.
Širom sveta Milijarda ustaje za pravdu
Širom sveta danas je sprovedena manifestacija „Milijarda ustaje za pravdu”, u okviru globalne kampanje kojom se poziva na prestanak nasilja nad ženama i devojčicama.
Svetska zdravstvena organizacija procenjuje da je svaka treća žena u svetu žrtva silovanja ili nasilja.
Cilj kampanja je i da uputi poziv svim ženama koje su pretrpele ili trpe nasilje da prekinu sa ćutanjem i progovore o onom što im se desilo kako bi se suprotstavile nasilnicima, ali i podstakle druge žrtve da to isto učine.
Učesnici akcije su se okupili u brojnim zemljama da molitvom, plesom, igrom, maršom i drugim vrstama nastupa dignu glas protiv nasilja nad ženama.
Manifestacija je održana u Velikoj Britaniji, Jermeniji, Kongu, Bangladešu, Indiji, Nigeriji, Južnoj Africi, Irskoj, Rumuniji, Somaliji, Australiji, na Filipinima i Novom Zelandu, u Egiptu, Avganistanu, Srbiji i drugim zemljama.
U Kabulu je stotinu žena prošetalo ulicama u znak protesta zbog nasilja nad ženama, ali i predloga novog zakona, koji će sprečiti svedočenje protiv bliskih članova porodice, što znači dodatna ograničenja za žrtve domaćeg nasilja.
U Južnoj Africi, organizatorka skupa Marta Mokgoko podsetila je na visoku stopu silovanja u toj zemlji.
„To nije lepo. Hajde da promenimo stvari tako da svet jednog dana u Južnoj Africi vidi model za pravdu”, rekla je Mokgoko.
Inicijator da 14. februar, Dan zaljubljenih, bude iskorišćen za skretanje pažnje na nasilje nad ženama bila je Iv Ensler, američka autorka predstave „Vaginini monolozi”.
„Ne možemo da okončamo nasilje nad ženama dok ne nestanu ekonomske nepravde i nasilje nad ženama ili nasilje na rasnoj osnovi. Sve je to povezano”, ocenila je Enslerova.
I Podgorica plesom protiv nasilja
PODGORICA – Oko stotinu građana Podgorice plesalo je danas na glavnom gradskom trgu u sklopu međunarodne kampanje protiv nasilja nad ženama.
Događaj je organizovala Sigurna ženska kuća uz podršku Delegacije Evropske unije u Crnoj Gori i Programa UNDP za rodnu ravnopravnost.
Podgoričani su plesali u znak protesta protiv nasilja u porodici i na taj način se pridružili međunarodnoj kampanji - Jedna milijarda ustaje, koja se istovremeno održala u više od 200 gradova sveta.
U plesu na glavnom trgu u Podgorici učestvovali su i predstavnici međunarodnih organizacija, nevladinog sektora, državnih institucija i pojedinih crnogorskih političkih partija.   đs/adr

Varadi: Strah od gubitka Vojvodine
SUBOTICA – Uzrok napada na Statut Vojvodine i na nacionalne savete nacionalnih manjina u Srbiji jeste strah od gubitka Vojvodine, smatra akademik Tibor Varadi.
Gostujući u Institutu za spoljne poslove Mađarske u Budimpešti, poznati stručnjak međunarodnog prava istakao je da u Srbiji „kosovska tragedija” predstavlja tešku traumu, imajući u vidu da „ova teritorija ima ogroman simbolički značaj za Srbe”.
Prema izveštaju agencije MTI, koju prenosi portal „Vojvodina danas”, Varadi je naglasio da „Srbi još nisu preboleli gubitak Kosova” i da je zbog toga „nastao strah od gubitka Vojvodine”.
To je, po njegovom mišljenju, samo fobija jer je proporcija mađarskog stanovništva u Vojvodini svega oko deset odsto.
„Ova zabrinutost se pojavila u najmarkantnijem obliku u odluci Ustavnog suda Srbije u decembru prošle godine, kada je Statut Vojvodine skoro u celosti proglašen neustavnim. U ovu atmosferu se uklapaju i napadi na nacionalne savete” - rekao je Varadi.
Ustavni sud Srbije u decembru prošle godine proglasio je neustavnim dve trećine Statuta Vojvodine, a nakon toga i pojedine članove Zakona o nacionalnim savetima.   bš/jpe

Sveti Trifun, vino i ljubav
NOVI SAD – Hrišćanski svet danas slavi ljubav - pravoslavci obeležavaju svetog Trifuna - zaštitnika vina, vinograda i vinove loze, zaštitnika poljskih useva i zaštitnika bračne ljubavi i vernosti, a katolici svetog Valentina zastitnika zaljublenih.
Današnji dan naziva se i „Dan zaljubljenih”, a mnogi će ga proslaviti uz vino - piće za koje se često zna reći da je „piće ljubavi”.
Somelijer i urednik specijalizovanog časopisa „Vajn fajn” (Vine fine), Dragan Stanković kaže da je sveti Trifun pomalo bio zaboravljen praznik u Srbiji, ali da je ponovnim pokretanjem sadnje vinove loze i vraćanjem vere u vino i vinare, počela da se vraća i vera u svetog Trifuna.
Stanković je kazao Tanjugu da istorijski podaci govore da se na prostorima Srbije još u vreme rimskog imperatora Markusa Aureliusa Probusa sadila vinova loza, a da je ovdašnje stanovništvo prihvatilo da se bavi vinogradarstvom, što, po njemu, svedoči da je, vino i vinogradarstvo duboko ukorenjeno u istoriju ovih prostora.
Po njegovim rečima budućnost srpskog vinarstva definitivno je sigurna i zagarantovana, jer su sada, kako je kazao, „veliki igrači” na tržištu proizvodnje vina shvatili da je sve u vinogradu, da treba da nastave da rade i da ulažu u vinograde.
„Svi ljudi koji su u poslednjih deset godina sa velikom energijom i ljubavlju ušli u posao sa vinom zajedno sa vinogradarima, vinarima, trgovcima i somelijerima nalaze se u istoj misiji edukacije potrošača”, rekao je Stanković dodajući da je evidentno da se poslednjih godina dosta uradilo kako na edukaciji potrošača, tako i na edukaciji samih proizvođača vina.
On je naglasio da će nam proizvodnja u narednom periodu sigurno doneti kvalitet, jer imamo, kako je kazao, „bogomdanu zemlju” i fenomenalne klimatske uslove, ali je naglasio da moramo mnogo više uraditi na planu marketinga jer je „vino jedan od retkih proizvoda koji ozbiljno možemo prodavati svetu”.
Stanković kaže da Srbija ima šta da ponudi ljubiteljima vina iz inostranstva i da bi im on lično preporučio vina koja, kako je rekao, ne mogu da probaju u Beču ili Parizu. Primera radi iz Župe Aleksandrovačke to bi bila „tamjanika” ili „prokupac”, a pored vina iz Fruške gore koja predstavljau obeležje tog vinogorja Stanković bi preporučio i sorte koje fruškogorski vinari pokušavaju da vrate - „neoplantu”, „silu” ili „kevendinku”.
„U suštini ta podela Srbije na regiona za bele i crvene sorte je vrlo diskutabilna u ovom današnjem periodu jer imate situaciju da se klima menja na planeti Zemlji i do pre desetak godina je bilo nezamislivo da na Fruškoj gori uzgojimo neke izuzetno teško uzgojive crvene sorte, kasne crvene sorte, a 2011. godine Fruška gora iznedrila neviđene primerke velikih crvenih vina, o čijem kvalitetu svedoče svetske nagrade kojie su dobili naši proizvođači”, kazao je Stanković.
Veliki doprinost razvoju pre svega kulture pijenja vina, a onda i proizvodnje dali su skupovi vinara i druge manifestacije koje u središtu imaju promociju vina i vinogradarstva, među kojima je svakako jedna od najznačajnijih – Festival vina „Interfest” koji se više od decenije, početkom leta, održava u Novom Sadu.
„Osnovni cilj pokretanja „Interfesta” kao međunarodnog festivala vina je upravo edukacija potrošača. U vreme kada smo pokrenuli taj Festival u našoj zemlji je bio vrlo mali broj proizvođača vina, ako izuzmeno one velike državne vinarije. Tek su najhrabriji vinari počeli da flaširaju svoja vina i stidljivo su počeli da se pojavljuju na našem tržištu”, rekla je direktor „Interfesta” Nataša Budisavljević, ističući da nije ni slutila koliko će se vinarstvo u Srbiji razviti za samo jednu deceniju.
Po rečima Budisavljevićeve sinergija festivala vina, vinskih časopisa i vinoteka, koje su se počele pojavljivati, i samih vinara, učinila je da postignuti rezultati na planu edukacije potrošača i razvoja vinogradarstva i vinarstva premaše sva očekivanja.
Poučena dobrim rezultatima koje po vinarstvo u Srbiji daje „Interfest”, Budisavljevićeva je odlučila da pokrene i „zimsku vinsku priču” i to na Kopaoniku, gde će, tokom poslednjeg vikenda marta meseca, biti održana „Vinterfest” – Prvi međunarodni „Vajn Ski” (Wine&Ski) festival u okviru kog će biti održana Prva konferencija posvećena vinskom turizmu, koja će biti regionalnog karaktera.
„Ovih godina se mnogo govori o vinskom turizmu kod nas, koji je u začetku i za koji verujem da će se vrlo brzo razviti kao što se razvilo i samo vinarstvo. Razmišljajući o toj temi kao logično nametnuo se Kopaonik kao naša najposećenija turistička destinacija i ideja je da se baš taj Kopaonik poveže sa vinom, tako što će se na toj planini održati Prva konferencija posvećena upravo vinskom turizmu, a da se sa druge strane brojnim turistima iz inostranstva omogući da u tom lepom belom ambijentu probaju naša srpska vina”, rekla je direktorica „Interfesta”.
Mnogi će danas u „slavu ljubavi”, kao što je to uobičajeno u svečanim prilikama, svoje partnere izvesti na neki svečani ručak ili romantičnu večeru, uz neizostavno vino. Često se mnogi pitaju koje vino se pije uz koju vrstu hrane, a menadžer vinoteke „Buke”, Zoran Deić, kaže da postoje određena pravila, odnosno preporuke koja hrana se kombinuje sa kojom vrstom vina.
„Određene preporuke postoje kako bi iz hrane izvukli najlepši ukus. Primera radi, biftek sa tartufima bi se savršeno uklopio sa nekim crvenim vinima tipa „kraljevskog kaberne sovinjona”, ili nekog robusnog „vranca”, odnosno zavodljivog „širaza”. Neku laganiju ishranu tipa paste sa tartufima uparili bi sa „merloom” ili sa „kaberne sovinjonom”, dok bi uz rižoto išao „sovinjon blan”, ili „šardone”, ili „roze” koji se fantastično uklapa u sva jela te vrste”, rekao je Deić.
Uz piletinu u kombinaciji sa nekim sirevima, po Deićevim rečima, najbolje je naručiti voćna vina poput „pino noara”, uz dimljene sireve i neke vrste ribe najbolje bi bilo konzumirati barikirani „šardone”, dok bi lovačke specijalitete, takođe, trebalo upariti sa barikiranim vinima poput „vranca”, „merloa”, „kabernea”.
Uz dobro vino danas definitivno treba nazdraviti i podići čašu u čast ljubavi – svim zaljubljenim i svima koji su to bili i koji će to biti Srećan „Dan zaljublenih” i Srećan sveti Trifun.  nć/jpe

Kad od Vučića sve zavisi
Možda Aleksandar Vučić i nije bio najsrećniji što ga je baš američki ambasador uzeo u zaštitu, ali je argument Dragana Đilasa i njegovih demokrata da je prvi potpredsednik vlade „diktator”, dosta izgubio na snazi onog časa kada je Majkl Kirbi u jednom intervjuu izjavio da nije zabrinut za demokratiju u Srbiji. Ambasador SAD je dodao da ne bi posebno brinuo „oko diktature i oko toga da će Vučić postati diktator”.
Demokrate svejedno nisu prestale da mu lepe tu ili srodnu etiketu autokrate, ali koliko su sami naprednjaci doprineli takvoj slici svog lidera u delu javnosti? Utisak je da daju priliku Vučićevim kritičarima da ga porede sa nekim prethodnim „obožavanim” liderima u Srbiji.
Njihovi izrazi bezrezervnog poverenja u Vučićevu mudrost i sposobnost prete da skliznu u izjave obožavanja, a odatle do vere u bezgrešnost nije dalek put. E sad, da naprednjaci još nisu toliko zastranili može možda da potvrdi nedavna izjava Siniše Malog (koji, tehnički, nije član Srpske napredne stranke, ali je Vučićev savetnik i, kako tvrdi, porodični prijatelj). Revoltiran zbog optužbi bivšeg ministra privrede Saše Radulovića na njegov račun, jasno i glasno je rekao da je Vučić pogrešio što ga je uveo u rekonstruisanu vladu.
Samo nekoliko dana kasnije, i Siniša Mali se uklopio u već poznatu slagalicu naprednjačkih izjava koje su se uoči rekonstrukcije vlade i odluke o izborima svodile na to da će Vučić odlučiti šta, kako i kada. Najjasnije je to Zorana Mihajlović rekla za Fonet: u donošenju odluke SNS-a o vanrednim parlamentarnim izborima presudno će biti mišljenje Vučića, jer je to „čovek koji mnogo više vidi” od ostalih članova.
Od Vučića zato zavisi i ko će biti gradonačelnik Beograda, pa Siniša Mali, o kome se spekuliše kao o mogućem budućem gradonačelniku Beograda, kaže da će se o tome dogovoriti sa Vučićem: „Svaki moj dalji angažman na bilo kojoj funkciji biće u dogovoru s njim.” Logika je jasna: biće kako Vučić kaže, jer on „najbolje zna”.
Nijedan naprednjački funkcioner ne propušta da pomene lidera u predizbornim porukama. Zorana Mihajlović pre tri dana u Pirotu šalje poruku da 16. marta biramo „da li ćemo imati vladu koju će predvoditi jedan hrabar i mlad čovek koji hoće da napravi promene u Srbiji, ili biramo vladu koja će biti kupljena od strane tajkuna”, a Nebojša Stefanović u nedelju u gerontološkom domu na Voždovcu kaže da jedino Vučić može da obezbedi ne samo da će penzija biti, već da će se nalaziti načini da se one povećavaju – „dovođenjem investitora koji će omogućiti i stabilne finansije i napredak ekonomije i sigurnost za isplatu penzija”.
Neki će reći da je ovakvo potenciranje lika i dela Aleksandra Vučića neumereno, nekome može biti neukusno ili komično, neko će to razumeti kao potrebu stranačkih „vojnika” da sebi podignu cenu držeći se za visoki rejting svog lidera, ali može biti i da je reč samo o određenoj marketinškoj strategiji. Svetlana Logar iz Ipsos stratedžik marketinga objašnjava da efekti takvih istupa stranačkih funkcionera zavise od toga kojoj se ciljnoj grupi obraćaju.
„Za nekoga to može da bude kontraproduktivno, ali za neki deo građana to može da bude upravo ono što oni vole i žele da čuju, i što ojačava njihov pozitivan stav prema stranci i lideru. Jer imate deo biračkog tela koji je veoma sklon jakom vođi, jakom lideru”, kaže ona.
Da li u SNS-u misle da se previše pozivaju na Vučića i time idu naruku onima koji ga prozivaju da je samodržac? A pri tom, svi ostali funkcioneri SNS-a i članovi nekima mogu da deluju kao obični poslušnici?
Profesor dr Milan Božić, član Glavnog odbora SNS-a, najpre ukazuje da američki predsednik Barak Obama ili nemačka kancelarka Angela Merkel dobijaju veoma ljutite prigovore ako se ne pojave, pa čak i ako se nedovoljno pojavljuju u kampanji za nekog svog senatora ili poslanika.
„Taj političar ili političarka se oseća ostavljenim, a i javnost isto misli, a nikada nisam čuo da Obamu ili Merkelovu neko naziva diktatorima, a njihove političare poslušnicima. Dakle, bilo bi u najmanju ruku blesavo da se naprednjaci ne oslanjaju na državnika poput Vučića, koji vodi naciju. Ti državnici imaju podršku naroda i takvo pozivanje je prirodno poistovećivanje sa svojim liderom i svojim narodom. Primedbe da se naprednjaci previše pozivaju na Vučića su, stoga, komične. Opozicioni političari, koji ih stavljaju, time priznaju da oni nemaju na koga da se pozovu, na koga da se oslone. To ih brine, jer narod to prepoznaje”, ističe Božić.
Opozicija podrugljivo beleži primere isticanja naprednjačkog lidera u prvi plan (kad ministar pravde Nikola Selaković ukazuje da je akciju „Grom” inicirao upravo Vučić, ili kad Zoran Babić brže-bolje podnese ostavku na mesto predsednika Upravnog odbora Vaterpolo saveza Srbije, na kome se nije zadržao ni mesec dana, pošto je Vučić rekao da političari treba da se povuku iz sporta). Primećeno je da se afera sa povišenim nivoom aflatoksina u mleku završila tako što je tadašnji ministar poljoprivrede Goran Knežević, posle sastanka sa Vučićem, izjavio: „Vučić će se u ponedeljak obratiti javnosti i dati svoje rešenje ovog slučaja.” Vučić je morao i da priskače u pomoć kada su radnici u Priboju danima blokirali prugu, rešavao je i problem malinara, umešao se i u slučaj male Ree i slično.
Zašto to politički protivnik poput Đilasa ne bi iskoristio za tvrdnju da „Srbija ima samo jednog ministra — Aleksandra Vučića, a svi ostali članovi vlade su njegovi pomoćnici”? Mnogi koji nisu Vučićevi oponenti primećuju da ih sve neodoljivo podseća na ne tako davni vic o Borisu Tadiću i margarinu...

Vučić: Svom snagom u reforme
NIŠ – Svom snagom u reforme, poručio je večeras lider Srpske napredne stranke Aleksandar Vučić sa predizborne konvencije koalicije okupljene oko njegove stranke u Nišu, kojom su naprednjaci i zvanično počeli kampanju pred parlamentartne izbore 16. marta.
Pre godinu i po dana počeli smo snažno, nestrpljivo, ozbiljno i odgovorno da menjamo stvari u Srbiji, rekao je Vučić na skupu u Nišu, u prepunoj hali Čair, i dodao da je cilj da 2015. i 2016. svi ljudi u Srbiji vide da možemo bolje i dalje, da budu ponosni na svoju zemlju, da imamo drugačiju, normalnu Srbiju.
Obraćajući se onima koji će glasati za SNS, ali i onima koji neće, kao i onima koji neće uopšte glasati, Vučić je rekao:
„Nikome neću da govorim da glasa za nas. Neću da govorim da glasate za nas i da će teći med i mleko - nečhe. Biće teško. Nisam došao večeras da se udvaram bilo kome, nikome u Srbiji, jer nemam mnogo dobrih vesti”.
Vučić je dodao da, naprotiv, ima vesti koje govore o tome da je zemlja u teškoj situaciji jer je decenijama uništavana i razarana, „jer smo prodali sve najvrednije i najbolje, od cementara do svega onoga što je bilo lako dati nekome drugom, a da novac od toga nismo videli gde je otišao, da su uništene zadruge, domaćinstva, a da za to niko nije odgovarao”.
„Onaj ko vam saopšti da se teška bolest, da se rak koji je zahvatio sve pore našeg društva, da može da se leči aspirinom ili čokoladom, taj ne govori istinu”, rekao je Vučić i dodao da u očima mnogih u Srbiji danas vidi nevericu da možemo da uradimo mnogo toga boljeg i više.
Nije mi teško da priznam da smo kao političari napravili brojne greške u prethodnom periodu, da smo svi krivi zašto nam je korupcija uzela maha, rekao je Vučić, a zatim dodao: Ali, pre godinu i po dana počeli smo snažno, nestrpljivio, ozbiljno i odgovorno da menjamo stvari u Srbiji.
„To nije bilo lako, i tek neće biti lako”, dodao je Vučić.
Niko nas neće promeniti ako ne budemo radili više i ništa neće pasti s neba, moramo sebe da promenimo i radimo više, ozbiljnije, odgovornije, uveren je Vučić.
On je obećao da će SNS brinuti o svakom građaninu i neće praviti razliku među ljudima prema tome za koga glasaju, koje su vere.
„Hoćemo da 2015. i 2016. svi ljudi u Srbiji vide da možemo bolje i dalje, da budete ponosni na svoju zemlju. Hoćemo da imamo drugačiju, normalnu Srbiju. Vikaće oni još više u ovoj izbornoj kampanji. Praviće buku govoreći kako ništa nije dobro, a onda dođu rezultati”, rekao je Vučić.
Navodeći da je slušao kako je sve politička hajka ili marketing, ali da još nije čuo da je neko među kritičarima odgovoran za nedaće i nevolje, Vučić je podsetio da su naprednjaci svojom marljivošću obezbedili datum za pregovore, ali da je cilj uspešna i napredna Srbija.
„Da prođemo kroz teške i bolne reforme, a kada budemo sproveli reforme imaćete lako da platite porez, struju. . . “, poručio je Vučić Nišlijama.
Lider naprednjaka rekao je da će u ovoj kampanji naprednjaci razgovarati sa građanima širom Srbije, da će biti svuda, jer žele da rešavaju probleme i da zato traži od građana mandat „da se borimo za narod, normalnu Srbiju, a ne da sedimo u kući i čekamo da neko drugi rešava probleme”.
Povodom postupka koji je Agencija za borbu protiv korupcije pokrenula protiv ministarke Zorane Mihajlović, on je „obećao” da će SNS nastaviti „takvo grešno ponašanje”, odnosno da će nastaviti da pomaže građanima Srbije.
Vučić je podsetio da je protiv ministarke Mihajlović pokrenut postupak u Agenciji za borbu protiv korupcije „jer je primala građane u zgradi gradske skupštine u Beogradu”.
„Moje obećanje za sve vas da ćemo sa takvim grešnim ponasasnjem nastaviti. Primaćemo građane širom Srbije, i bose i gladne, sve one koji bi da nas opsuju, da nam kažu nešto ružno, jer naš posao je da radimo za ljude”, poručio je Vučić.
On je rekao da su naprednjaci imali hrabrosti da se uhvate u koštac sa svim onima „čije ime nisu smeli da izgovore”.
„Rekli su daleko je Evropa od nas. Otvorismo pregovore, danas sa Ruskom Federacijom imamo veći obim saradnje nego ikada, i uvećavaćemo ga. Razgovarali smo sa ličnim predstavnickom Putina da izvozimo i naše finalne proizvode, da ne izvozimo samo paradajz i jabuke, već i kompote. Ako uspemo u narednih godinu da sprovedemo reforme i zakone uveravam vas da ćete osećati boljitak, da kada smanjimo fiskalni i budžetski deficit da ćemo moći da uložimo novac u otvaranje novih radnih mesta”, kazao je Vučić.
On je najavio da će sredinom marta prvi Mercedosov autobus biti proizveden u Srbiji, Nišlijama obećao još novih fabrika, i podsetio da za FAP nije bilo rešenja 20 godina, a da sada želi da obavesti ljude u Priboju da za FAP počinje novo vreme.
„Našli smo strateškog partnera koji će se sledeće nedelje predstaviti, a reč o jednoj od najmoćnijih kompanija koja će izvoziti FAP-ove proizvode po celoj Evropi”, naveo je Vučić.
„Danas se svuda govori dobro i neuporedivo lepše o Srbiji, i to ne zato što smo lepši i bolji, već što govorimo istinu i što smo postali pouzdaniji partner. Nikoga ne lažemo i ne varamo. Vodićemo računa i brinuti, čuvati našu Srbiju”, obećao je Vučić i pozvao građane da izađu na izbore.
„Svom snagom da izađemo, da ih pobedimo, da im pokažemo da volimo Srbiju i da možemo da napravimo Sbriju mestom za bolji život. Svom snagom za radna mesta, protiv korupcije, svom snagom do pobede”, zaključio je lider SNS.
Glas za Srpsku naprednu stranku je glas za vladu koju će birati narod, a ne tajkuni, i narod će 16. marta odlučiti hoće li vladu voditi Aleksandar Vučić ili Miroslav Mišković, poručila je Zorana Mihajlović.
Ona je rekla da je SNS u poslednjih godinu i po dana pokazala da se bespoštedno bori protiv kriminala i korupcije, da su svi jednaki pred zakonom, i da nije važno da li je neko milioner, partijski funkcioner, već da li vredno radi ili krade.
„Glas za SNS je glas za uređenu državu u kojoj će kriminalci biti u zatvoru, a pošteni će živeti od svog rada”, rekla je Mihajlović.
Ona je navela da je SNS danas iz Niša krenula u borbu za novi mandat za nastavak reformi, borbe protiv korupcije i kriminala, nova radna mesta i investicije i da od Srbije napravi bolje mesto za život.
„Građani znaju koliko je SNS učinila u ovom periodu”, rekla je Mihajlović.
Ona je naglasila da je prvi put u političkoj istoriji Srbije vladu nisu formirali tajkuni nego narod, tajkuni nisu birali ministre, niti su dobijali subvencije.
Mihajlović je istakla da je deo tima predsednika Vučića, kako je rekla, jedinog politčara u modernoj srpskoj istoriji koji se istinski brine o ljudima.
„Zato tražimo mandat da nastavimo da se borimo za bezbednu Srbiju u kojoj će mladi ostati i raditi i za to nam treba podrška naroda”, poručila je Mihajlović.
Lider SDP Rasm Ljajić izjavio je da jedino koalicija okupljena oko Srpske napredne stranke ima plan za Srbiju.
„Nismo još pobedili”, upozorio je Ljajić pristalice naprednjaka i koalicionih partnera na predizbornoj konvenciji SNS u Nišu i dodao da mora da se uradi ono što je obećano proteklih deset godina, a to je da se sprovedu reforme.
„Čeka nas puno posla”, rekao je Ljajić.
„Kada gledam ovu kampanju kao da gledam „Belu lađu”, ne zna se da li je smešniji onaj „pravi Šojić” ili oni koji se pojavljuju svako veče i obećavaju svašta, da će pozlatiti Srbiju, samo da dođu na vlast”, rekao je Ljajić i dodao da jedino Aleksandar Vučić govori istinu, jedino on kaže da će biti teško i da će morati puno da se radi.
Zna se šta Srbija hoće, ko to može da ostvari i koga su Srbi izabrali za vođu da ispuni taj zadatak, rekao je lider NS Velimir Ilić.
„To je Aleksandar Vučić i mi smo sa njim”, rekao je Ilić.

Dačić: Još nema konačnog dogovora o sudu na Kosovu
BEOGRAD –Premijer Srbije Ivica Dačić izjavio je danas da nema konačnog dogovora o spajanju tri albanske i četiri srpske opštine na severu Kosova i ocenio da time neće biti „relativizovana” srpska autonomija na severu. 
„Naš cilj je da se poštuje specifičnost severa Kosova”, kazao je Dačić u Narodnoj biblioteci u Beogradu i dodao da u pregovorima postoje neke teme koje su zapravo ciljevi o kojim ne treba govoriti javno. 
„Još se radi na postizanju finalne verzije (sporazuma)”, rekao je premijer.
Najavio je da bi do parlamentarnih izbora 16. marta trebalo da bude održana još jedna runda razgovora Beograda i Prištine u Briselu. 
„Poručili smo Prištini da to što pregovaramo nije naša slabost, nego naša snaga, a naša snaga je i da kažemo ne kada je to potrebno”, rekao je Dačić.
Premijer je upitao da li rekonfiguracija Euleksa zapravo znači pripremu hapšenja Srba na severu Kosova i ponovio ocenu da je hapšenje lidera SDP-a Olivera Ivanovića nerazumna odluka koja može da destabiliziju situaciju.
Prištinski dnevnik Koha ditore objavio je danas da će, prema dogovoru premijera Srbije i Kosova, etnička struktura zaposlenih u sudu na severu Kosova biti 60 prema 40 u korist Albanaca.
Dnevnik piše da će, prema istom sporazumu, predsednik Osnovnog suda na severu biti srpske nacionalnosti, dok će glavni tužilac biti Albanac. Oni će upravljati sudom koji će opsluživati sedam opština.
Dačić je posle pregovora u Briselu pre dva dana kazao da je blizu dogovor o spajanju tih sedam opština, ali da će u sudu u severnoj Kosovskoj Mitrovici biti zaštićeni interesi Srba.

Čedomir Jovanović hteo da se LSV utopi u LDP
Novi Sad – Nenad Čanak je u „trgovanju“ sa Borisom Tadićem  prošao sada bolje nego pre dve godine. Liga socijaldemokrata Vojvodine dobija u novom skupštinskom sazivu najmanje šest mandata, jedan više nego kada je Tadić 2012. vodio listu „Izbor za bolji život“. A Čanak, koji kaže da će ponovo biti poslanik, više je nego ubeđen da će nova koalicija NDS–LSV–ZZS sigurno preskočiti cenzus.   
Poslednjih nedelja, popularni „ligaši” u javnosti su proglašeni za najbolju udavaču jer su se stranke opozicije utrkivale ko će ih privoleti u svoje jato i lider LSV-a u intervjuu za „Politiku” objašnjava zašto je ušao u savez sa Borisom Tadićem i Dušanom Petrovićem, a ne sa Draganom Đilasom i Zoranom Živkovićem ili sa Čedomirom Jovanovićem. Pitamo ga da li to isključuje i, eventualno, postizbornu koaliciju sa njima? 
„Sa Borisom Tadićem i Dušanom Petrovićem imamo dugogodišnju i dobru saradnju. Vama je sigurno poznato da LSV od početka zagovara široku koaliciju stranaka građanske orijentacije i da je poziv bio upućen i Čedomiru Jovanoviću. Ideja nam je bila da se što jače konsoliduje taj građanski blok koji je dosta razjedinjen u ovom trenutku kada smo svi svesni da taj desni centar nikada nije bio jači. Čedomir Jovanović međutim nije hteo da nam se pridruži i,za razliku od ostalih stranaka, nisu hteli da dođu u Novi Sad ni na razgovor. A koalicija samo sa njim nije dolazilau obzir,jer je imao ideju da se LSV utopi u LDP. Sa Đilasom saradnja nije bila moguća zbog svega što se izdešavalo,i to su on i Bojan Kostreš zajednički i konstatovali, a Zoran Živković je za sve velika nepoznanica. Priča o postizbornim koalicijama u ovom trenutku bila bi više nego preuranjena”, objašnjava Čanak.
Ako u Demokratskoj stranci tvrde da su oni jedina istinska brana naprednjacima, šta je osnovni cilj koalicije koju ste napravili sa Tadićem i Petrovićem? 
Mi smo ljudi koji su politička alternativa ovoj vlasti, ali i opoziciji takvoj kakva je danas. Ljudi koji su se principijelno okupili oko jednog programa. Zastupamo vrednosti levice i zajedno očekujemo podršku ne samo svojih tradicionalnih birača, nego svih onih koji u ovom momentu nemaju za koga da glasaju, a pripadaju grupi ljudi koji deleisti sistem vrednosti kao i mi. U tom smislu mi smo koalicija koja treba da pretenduje bar na drugoplasiranu poziciju.
Koliko vam se danas čini moguća koalicija sa strankom Aleksandra Vučića, to jestulazak u vladu sa njim? Postoje li neke prepreke za to, i koje? 
Mislim da sam dovoljno jasno rekao da smo mi alternativa ovoj vlasti, neko ko ima niz zamerki na rad ove vlade. Poznato je da je upravo LSV najmanje glasaoza njene predloge zakona, da smo nezadovoljni reformama i da ukazujemo da je standard na nedopustivo niskom nivou. Takođe, rekli smo i da pojedine poteze ove vlade ne razumemo, naprimer da premijer bude i ministar unutrašnjih poslova, a zbog čega je bezbednost u zemlji trpela i što se na loš način odrazilo i na Novi Sad i na Niš, Beograd i čitavu zemlju.
Da li se Nenad Čanak vraća u poslaničke klupe? 
Da, jer mislim da Vojvodini, a zatim i Srbiji u celini,sledi period takvih dešavanja kada će biti jako važno da u poslaničkim klupama bude što više ligašica i ligaša, za koje je ključna borba za interese građana Vojvodine i njeno zastupanje na najbolji mogući način.
Šta će se desiti ako naprednjaci osvoje najviše glasova u Vojvodini? Da li bi pokrajinska vlast u tom slučaju izgubila legitimitet? 
To je pitanje nad kojim pre svega treba da se zamisli vojvođanski premijer.
Da li je vreme za vanredne pokrajinske izbore? Hoćete li, kako se spekuliše, sa Borisom Tadićem rušiti vladu Bojana Pajtića? 
Više puta smo rekli da saradnja LSV-a sa Tadićem ne znači automatsko rušenje Pajtića. Pred nama su republički izbori i pitanje aktuelne većine na nivou AP Vojvodine nije pitanje oko kojeg ovog trenutka razgovaramo.

Stefanović izrazio spremnost da sutra zaseda Skupština
BEOGRAD –Predsednik Skupštine Srbije Nebojša Stefanović izjavio je danas da je spreman da, čim stigne zahtev od najmanje jedne trećine poslanika, u toku sutrašnjeg dana sazove sednicu Skupštine Srbije na kojoj bi parlament razmatrao pitanje ukidanja imuniteta poslaniku SNS Draganu Tomiću.
Stefanović je, gostujući u Jutarnjem programu TV Pink, rekao da je Administrativni odbor predložio da Narodna skupština Srbije ukine imunitet poslaniku Tomiću.
Stefanović je objasnio da se poslanik SNS Dragan Tomić u poslednjoj fazi ispitivanja pozvao na imunitet i na osnovu toga je moglo samo da mu se odredi policijsko zadržavanje do 48 sati, a koje će isteći u toku sutrašnjeg dana.
Predsednik Skupštine Srbije je objasnio da narodni poslanik može da se pozove na imunitet, osim ako je, kako zakon predviđa, uhvaćen u činjenju krivičnog dela za koje je zaprećena minimalna kazna od pet godina.
Stefanović, koji je i potpredsednik SNS, dodao je da je reč o stvari koja nije laka za naprednjake, ali da građani moraju da vide da su pred zakonom svi isti.
„Svaka stranka, koja želi da pokaže neku odgovornost na vlasti, a SNS je to mnogo puta pokazala do sada, mora da počne od sebe”, naglasio je Stefanović.
Stefanović je rekao da je „naš posao da stvorimo okvir i uslove da, ako nadležni državni organi smatraju da je neko počinio krivično delo, taj može da bude procesuiran” i dodao da u ovom slučaju „partijska knjižica, ili prijateljstvo ili poznanstvo, ne može nikoga da zaštiti”.
Administrativni odbor Skupštine Srbije doneo je sinoć odluku da predloži parlamentu da odobri određivanje pritvora i vođenje krivičnog postupka protiv poslanika SNS Dragana Tomića zbog krivičnog dela zloupotreba službenog položaja.
Kako je navedeno, ta odluka se donosi zbog „krivičnog dela zloupotreba položaja odgovornog lica po zahtevu Višeg javnog tužilaštva u Beogradu”.
Odbor je, takođe, predložio Skupštini da razmotri taj predlog odluke po hitnom postupku.
Za pet bivših i sadašnjih funkcionera u „Univerzal banci”, među kojima je i predsednik Izvršnog odbora banke i poslanik SNS Dragan Tomić, sinoć je određeno policijsko zadržavanje do 48 sati zbog sumnje da su oštetili banku i pribavili protivpravnu imovinsku korist u ukupnom iznosu od oko 1,35 miliona evra i oko 402 miliona dinara.
Kako je saopšteno iz MUP-a Srbije, oni se sumnjiče da su izvršili krivično delo zloupotrebe položaja odgovornog lica u Univerzal banci.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Ostavka direktora koji je izgubio podršku redakcije
Specijalno za „Politiku“
Pariz – Sukob između redakcije i menadžmenta „Liberasiona“ kulminirao je ostavkom direktora lista Nikole Demorana.
„Moja odgovornost je da ponovo otvorim manevarsko polje za pregovore između različitih strana. Nadam se da će moj odlazak omogućiti da se ponovo pronađe put dijaloga“, obrazložio je juče svoju ostavku na portalu „Monda”.
Povod sukoba novinara i menadžmenta bio je pokušaj direkcije da sprovede „socijalni plan” kao odgovor na loše poslovne rezultate. Plan je podrazumevao smanjenje plata, dobrovoljni odlazak u penziju i prelazak na poluradno vreme u jednom broju slučajeva.
Plan je takođe predvideo reorganizaciju lista i njegovo pretvaranje u „društvenu mrežu”, kao i otvaranje restorana, bara i prostora sa kulturnim sadržajima u zgradi lista čiji je vlasnik jedan od akcionara.
Zaposleni su odbili  plan optužujući menadžere za pad prodaje od 30 odsto u prošloj godini i gubitak od više od milion evra.
„U Parizu ima mnogo odličnih restorana, ali dobri dnevni listovi su retki. Može li ’Liberasion’ da se oslobodi? To mu želim”, stoji u poruci italijanskog pisca Umberta Eka koju je objavio list.
Demoran, koji je na čelo „Liberasiona” došao 2011, izgubio je podršku redakcije koja ga je optužila da se stavio na stranu vlasnika lista Eduara de Rotšilda, naslednika čuvene bankarske porodice, Bruna Ledua, vlasnika nekretnina, i italijanske grupe „Ersel” za menadžment kapitala.
Nepoverenje prema direktoru postalo je očigledno krajem novembra, kada su se urednici, novinari, lektori i svi koji prave treći po veličini nacionalni list u Francuskoj sa 90 odsto glasova izjasnili za njegov odlazak.
Demoranovu ostavku ubrzala je odluka redakcije da rat koji vodi sa menadžmentom iznese na stranice lista. Kolege zameraju bivšem direktoru što nije uspeo da pronađe nove investitore koji bi uložili u razvoj redakcije, a pre svega u razvoj novih sadržaja na internetu.
Direkcija, svesna da opstanak dnevnih listova zavisi od ponude na internet portalu, koja uključuje drugačiju formu tekstova, video i interakciju, nije uspela da pronađe investicije kako bi se ovaj plan i ostvario, već je tražila od novinara da daju lični primer. „To je značilo da članovi ekipe učine glavni napor u uslovima hroničnog nedostatka sredstava koji nam ne dozvoljavaju da se snažnije razvijemo na internetu i organizujemo različite forume i događaje”, priznaje Demoran.

Žene u ratu sa španskom vladom
Na stotine žena u Madridu, Bilbaou, Pamploni, Barseloni, Sevilji i drugim gradovima Španije registruju svoje telo u Zavodu za zaštitu privatne svojine, tamo gde se obično upisuje vlasništvo nad avionima, kamionima ili brodovima. Španski službenici saučesnički izdaju nove potvrde koliko god da je ironičan i nadrealan  zahtev da dobiješ pečat na svojinski dokument o svom telu.
Žene u Španiji tvrde da će nastradati svaki političar koji im se zameri. Ali ni najnoviji vid protesta, kao ni masovno protivljenje javnog mnjenja, čak i većine katoličkih vernika, nije sprečio vladu Marjana Rahoja i vladajuću konzervativnu Narodnu stranku da nastavi sa guranjem zakona o praktičnoj zabrani abortusa. Prekjuče je u parlamentu na tajnom glasanju sa 30 glasova preglasana opozicija koja je predložila izmene u prednacrtu „reformi o pobačaju”. Pojedini funkcioneri Narodne partije prethodno su javno iskazali svoje neslaganje sa ovim zakonom. Opozicija i socijalisti su pozivali članice narodnjaka da se opredeljuju kao žene a ne kao stranačke pripadnice. Prevladala je partijska disciplina: čak i u tajnom glasanju niko se nije usudio da odstupi od vladajuće doktrine.
Prednacrt je napravljen još prošlog decembra i sada bi, pošto su odbijene sve izmene, trebalo o njemu da se raspravlja u parlamentu. Ako bude stupio na snagu, biće to, tvrde španski analitičari i pravni stručnjaci, jedan od najrestriktivnijih zakona o pobačaju u Evropi. Po njemu, svaki namerno izazvan pobačaj je nelegalan, sem u slučaju silovanja ili ako trudnoća predstavlja opasnost po zdravlje trudnice. Svaka silovana ili bolesna žena moraće i u takvim slučajevima da dobije overeno mišljenje dva različita lekara u dve različite za to ovlašćene medicinske ustanove.
 Prema anketama, čak 80 odsto stanovnika Španije protivi se ovom zakonu, dok eksperti tvrde da su neke tačke restriktivnije nego u vreme Frankove diktature.
Vladajuća stranka gaji tradicionalno bliske veze sa Katoličkom crkvom i odlučna je da progura ove reforme. Među funkcionerima najuporniji je ministar pravde Alberto Ruis Galardon koji ističe da će u skladu sa platformom njegove stranke Španija „regulisati prava žena i nerođenih”. Po njemu, dobro je i za privredni rast i za posrnulu ekonomiju Španije da se pobačaj zakonski onemogući.
Naučnici međutim tvrde suprotno: broj abortusa u zemljama gde je ova intervencija legalna i gde je zakon o pobačaju liberalan znatno je manji nego tamo gde se nameću preterane restrikcije. Studija objavljena u naučnom časopisu „Lanset” to potvrđuje. Istraživanje na svetskom nivou je pokazalo da su u zemljama sa liberalnim zakonima o abortusu i adekvatnim seksualnim obrazovanjem prekidi trudnoće mnogo ređi.
Ali kada su stručni dokazi dostavljeni Ministarstvu pravde, odatle je stigao odgovor da to nije tačno i da će „reforme o pravima nerođene dece” podstaći natalitet i doprineti ekonomskom rastu.
Zašto li onda Francuzi i Šveđani troše tolike pare na socijalne beneficije za porodice i bebe, pita se ironično madridski dnevnik „Pais”. Ako verujete receptu španske vlade, dodaje ovaj list, natalitet se može povećati i bez novca za njegovo podsticanje, zabranom pobačaja.

NSA ukida poverljivost novinarskih izvora
Od našeg stalnog dopisnika
Vašington – Ono što je o programima NSA za sveopštu prismotru izneo Edvard Snouden pokazuje već sasvim realnu orvelijansku sadašnjost, dok razvoj njenih kapaciteta sasvim izvesno donosi još crnju budućnost.
Ovo je nalaz upravo objavljenog godišnjeg izveštaja Komiteta za zaštitu novinara, nevladine i neprofitne organizacije sa sedištem u Njujorku, koja se najbolje može opisati kao „novinarski Crveni krst”.
Prva dva poglavlja posvećena su posledicama koje na posao novinara i slobode medija ima sveopšti nadzor najveće tajne službe SAD, čija je zvanična misija da Ameriku zaštiti od pretnji iz inostranstva.
Ovaj deo izveštaja napisao je Džefri King, internet aktivista iz San Franciska koji na kalifornijskom Berkli univerzitetu predaje pravo digitalne privatnosti i uticaj medija na društvene promene.
Kingov glavni zaključak je da su novinari „uzgredna šteta” u široko zabačenoj mreži NSA koja evidentira i skladišti podatke o praktično svim elektronskim komunikacijama, uključujući i one na teritoriji SAD, s mogućnošću da ih po potrebi naknadno analizira koristeći poslednja dostignuća informatičke tehnologije.
Kako ovo pogađa novinare? Tako što naknadnim uvidom u podatke o tome ko je koga pozivao, odakle i koliko dugo, čak i bez neposrednog prisluškivanja sadržaja razgovora, NSA može da rekonstruiše šta je neki novinar radio, gde se sve kretao i sa kim je kontaktirao – uključujući tu i njegove poverljive izvore.„Otkrivanje novinarskih izvora uskoro će postati toliko jednostavno da će to obesmisliti svako obećanje poverljivosti koje novinar može da pruži svom sagovorniku”, napisao je King.
Opisujući novi centar NSA sagrađen u državi Juta, sa najnovijom tehnologijom za skladištenje i obradu podataka, koji je u pogonu od kraja 2013, King kaže da je ova ekspanzija mogućnosti najtajnije američke tajne službe nedvosmisleno nova pretnja novinarstvu u digitalnoj eri.
Novi centar ima i mogućnost široke primene sistema veštačke inteligencije, što će NSA omogućiti da automatski, uz pomoć specijalnih algoritama, potencijalne teroriste, ali i nepoćudne novinare koji su na tragu nekih po državu nelagodnih tajni, „obeleži” i pre nego što nanesu pretpostavljenu štetu.
Svoju analizu King je zasnovao na razgovorima sa Vilijamom Binijem, bivšim kriptologom („razbijačem šifri”) NSA koji je u ovoj službi proveo 30 godina (ostavku je podneo 2001, u znak protesta zbog masovnog kršenja privatnosti od strane te službe posle 11. septembra 2001), zatim sa Džejmsom Bemfordom, novinarem sa reputacijom „glavnog hroničara NSA”, i Aleksom Abdoom, pravnikom Američke unije za građanske slobode, članom njenog tima koji je dosad više puta tužio NSA.
Bini je uveren da su novinari već na meti NSA i da ta služba održava dosijee svakog od njih, jer to ne iziskuje mnogo resursa. Bemford pak smatra da su pod posebnom paskom oni koji pišu o nacionalnoj bezbednosti i samoj NSA, koji se zbog toga smatraju „pretnjom nacionalnoj bezbednosti”, pa su, posledično, mere nadzora prema njima dozvoljene.
Aleks Abdo je uveren „da bi svi reporteri trebalo da budu zabrinuti”, a pogotovo oni u većim medijima, jer će im „izvori presušiti” kad shvate da nema načina da njihov identitet ostane sakriven.
Sa druge strane, razlog za brigu onih u manjim medijskim kućama jeste prosta činjenica da ne mogu da dobiju onu vrstu institucionalne podrške koju uživaju njihove kolege u velikim.
Sve procene o kapacitetima novog centra NSA u Juti ukazuju na to da je reč o istinskom mozgu i očima jednog ne fiktivnog, već sasvim konkretnog Velikog brata. Čak i oni koji su oprezni, sugerišu da tamo može da se skladišti između tri i 12 egzabajta podataka. Kao vodič za razumevanje ovih brojeva, u Kingovoj analizi iznosi se primer da sveukupne verbalne komunikacije od zore civilizacije  do danas zapremaju najviše oko 5 egzabajta.
U izveštaju Komiteta za zaštitu novinara navodi se i ocena eksperta za digitalnu bezbednost Brusa Šnejera da iz takozvanih metapodataka, informacija koje evidentira NSA, može da se sačini „sasvim intimna slika nečijeg života”.
King je naveo i procenu Brustera Kejla, osnivača sajta „Internet arhiv”, da evidentiranje i skladištenje svih telefonskih razgovora na tlu SAD ne odnosi mnogo iz budžeta NSA: to košta najviše 27 miliona dolara godišnje.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>