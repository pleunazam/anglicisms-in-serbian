<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Širom zatvorenih očiju
Povodom teksta Izbori – mišljenje i pevanje, od 10. februara
S Đorđem Vukadinovićem volim da polemišem jer je, uprkos svemu, dostupan racionalnim razlozima. Otklon koji je napravio od svoje početne pozicije uverio me je da ima smisla da ponovo odgovorim. Elem, to što ni jednom rečju nije osporio ključni argument zbog koga smatram da izbori nisu u interesu vladajuće stranke znači da ga je prihvatio. Istovremeno, makar i sa nevoljnom relativizacijom, prihvatio je i dva ključna „državotvorna” argumenta zbog kojih smatram da je zvanična verzija logičnija od njegove.
Ono što dragom kolegi, rekao bih, stvara suštinsku prepreku da u potpunosti napusti svoju prvobitnu tezu (što ga ne bi učinilo ni manje ni više antivladinim ili provladinim analitičarem) jeste to što ne razlikuje termine „učvrstiti” i „produžiti”. Vanredni izbori, ako nisu plod nemogućnosti da se oblikuje vladajuća većina, uvek i svuda, imaju funkciju da učvrste vlast. To nekada dovodi do produžetka vlasti, a nekada ne. Nema spora, a to je moja teza, da se ovim vanrednim izborima želi učvrstiti vlast kako bi se u teškim okolnostima realizovali prilično zahtevni ciljevi koje je ova vlada postavila. Nasuprot tome, kada bi osnovni cilj bio produženje mandata, logično bi bilo da za dve godine upotrebi mehanizme koji stoje na raspolaganju svakoj vlasti: otvoriti kanale za ličnu potrošnju, napraviti dobitne koalicije, što bi omogućilo još četiri godine vladavine, itd. Dakle, kada neko hoće da produži vlast, ponaša se na takav način, a ne pravi na polovini mandata od gotovine veresiju, ma koliko bila neupitna.
Đorđe, međutim, tvrdi da je vlada raspisala izbore jer joj opada popularnost. Istovremeno, tvrdi i da će vlada na ovim izborima ponoviti (i čak poboljšati) rezultat s prethodnih izbora. Logički je nemoguće da su oba iskaza tačna, kao što je nemoguće da ista kuglica bude ispod tri kutije šibica, ali vešt verbalni manipulator, poput veštog šibicara, može da učini da tako izgleda. Za ozbiljan razgovor valjalo bi izabrati jednu od tih pozicija. Sve ostalo je intelektualno šibicarenje.
Vukadinović je određeni napredak postigao i kada je reč o modifikovanju uporednog okvira unutar kog promišlja problem. Zaista, Hrvatska, Bugarska, Rumunija i Mađarska jesu bolje za poređenje nego svetske sile s kojima se teško možemo porediti na bilo koji način. No, kada je reč o temi rasprave, pravi uporedni okvir jesu zemlje iz okruženja koje nisu članice EU – Makedonija i Crna Gora, a najbolji bi bio vremenski uporedni okvir u kome je jedinica posmatranja Srbija tokom tranzicionog perioda. Dakle, mada je primedba o neadekvatnom poređenju bila samo uzgredna opservacija, ako se zaista želelo na nju valjano odgovoriti, onda su se morali navesti primeri ovih zemalja. Tada bi, međutim, nalazi bili drugačiji. Metodološki obrazovanom dosta.
Ono gde, nažalost, Vukadinović nije nimalo napredovao jeste sklonost etiketiranju. Tako, iz poslednjeg teksta doznajem(o) da sam pomalo cinkaroš. Cinkariti znači odati tajnu o nekome ili nečemu. Zaista, ne znam kakva je tajna da je Đorđe „rusofil”? Da je to tajna koju samo ja znam, Đorđe bi mogao mirno da spava. No, to ne samo da nije tajna nego nije ni štogod čega se treba stideti. Mada mislim da je priključenje EU najbolja (ili bar najmanje loša) alternativa za budućnost Srbije, Rusija bi, uz Kubu, Brazil, Japan, Italiju i Španiju, bila pri vrhu liste zemalja koje volim – ali to nema veze sa ozbiljnim spoljnopolitičkim izborima.
Postoji i jedna oblast u kojoj je Vukadinović nazadovao. Reč je o političkoj teoriji. Tvrdnja da izbori doprinose rastu autoritarizma jeste apsurdna. Ako postoji brana autoritarizmu, onda je to mogućnost da narod slobodno iskaže svoju volju.
Najzad, tu je sabesednik u pravu, izbori su (skoro pa) raspisani i nema više smisla raspravljati zbog čega. Sada je najvažnije da izborna kampanja protekne u fer atmosferi, a to između ostalog znači bez besmislenih optužbi i insinuacija. Širom ću zatvoriti oči pred pitanjem koliko tome doprinose Vukadinovićevi tekstovi.
Profesor Filozofskog fakulteta u Beogradu

Ustav protiv menjanja nacionalnog sastava države
U izbornoj kampanji – koja, zvanično nas uveravaju, nije ni počela, jer izbori nisu raspisani – rabe se sve nam dobro poznate teme. Među njima najviše „ekonomski razvoj” i „evropske integracije”, a nekako najmanje ustavnopravni status naše južne pokrajine Kosova i Metohije. Među temama je i relativno nova: izbeglice sa Bliskog istoka. Narod koji je napustio spolja i iznutra razrušene države, u hiljadama putuje ka zapadnoj Evropi. Taj put prolazi Srbijom, pa naša vlast i svekoliko javno mnjenje zauzimaju i menjaju stavove prema tom pitanju. Oni se kreću od interesne nesaosećajnosti, odslikane u stavu da treba postaviti ogradu (zid) na granici i tako se zaštiti od nezvanih došljaka drugačije kulture, vere, nacije, rase, do mišljenja da Srbija treba sasvim da se otvori prema tim nevoljnicima, primi ih i integriše u svoje društvo („fali nam zdravog i mladog ljudskog supstrata”), jer smo jači što „nas” je više.
Ako se uopšte može jasno prepoznati, politika naše vlasti kada je reč o tome nekako je bezbojna, izmirljiva, negde između krajnosti. I mi ćemo poput drugih. Drugi su, valjda, EU, Nemačka, Austrija, Mađarska, Grčka – među kojima nema jednoglasja, niti sami znaju za pravo rešenje. Menjaju predloge gotovo mesečno. Između tih predloga pruža se određena pomoć izbeglicama.
Pogledujući u njih („Nemačku treba slediti” i „treba verovati u nemačku reč” i sl), naša vlast je izgleda ponudila (neznano kome) konkretna rešenja. Najnovija informacija je da će Srbija primiti i (trajno) smestiti šest hiljada izbeglica. S tim u vezi idu i konkretni gradovi smeštaja, od Subotice do Tutina, Aleksinca, Preševa...
Bez obzira na to šta će biti od ove ideje, moralo bi se već pre krojenja planova i prihvatanja „kvota” imati u vidu koliki prostor svemu tome ostavlja Ustav. U njemu, kada je reč o tome, postoje „evropski standardi i vrednosti” – „zabranjeno je preduzimanje mera koje bi prouzrokovale veštačko menjanje nacionalnog sastava stanovništva” (čl. 78). Ova zabrana se, doduše, eksplicitno odnosi na područja gde „pripadnici nacionalnih manjina žive tradicionalno i u značajnom broju”, a upravo su to gradovi poput Subotice, Tutina ili Preševa. Naseljavanje izbeglica po takvom nekom „ključu” jeste veštačko, naprečac, administrativno menjanje nacionalnog sastava stanovništva, a nikako prirodna i spontana migracija ljudi uzrokovana poslom, obrazovanjem, uopšte težnjom ka boljem životu.
Eventualni plan o naseljavanju („smeštanju”) u Srbiju većeg broja izbeglica (na put Evrope čeka ih, navodno, dva miliona), više desetina hiljada, recimo, predstavljao bi veštačko menjanje nacionalnog sastava stanovništva čitave države. Time bi se ugrozio ustavni status i većinskog srpskog naroda. Ustavna zabrana iz pomenutog člana bi se automatski morala šire tumačiti, pa bi masovno naseljavanje izbeglica u bilo kom delu države bilo protivno Ustavu. Ovde bi dodatni problem predstavljalo menjanje nacionalne strukture mešovitih sredina jer u nekima od njih Srbi već čine malobrojnije stanovništvo. Naseljavanjem izbeglica udeo Srba u takvim sredinama bi se još više umanjio.
Znamo da s autoritativnim (od strane vlasti) kršenjem Ustava imamo iskustva. Ne treba daljeg dokaza od amputacije Kosmeta „Briselskim sporazumom”. Još jedna, u najavi, povreda Ustava mogla bi da prelije čašu. Višekratnim povredama Ustava ne stiče se imunitet, niti se ozakonjuje navika da se, po potrebi, krši najviši pravni akt. Nema tu oprosta od odgovornosti. Naprotiv, korak više u neustavnost, dva su koraka ka anarhiji u kojoj se seče mimo merenja i vaganja. Da se tako ne desi, ne dajmo Ustav.
Profesor Filozofskog fakulteta Univerziteta u Novom Sadu

Kasno se setili
Srbija je poslala protestnu notu Haškom tribunalu. Kasno? Ili, bolje ikad nego nikad? Ili, ko je postavio one ljude u srednjovekovnim crno-crvenim odorama, koji se klanjaju po tri četiri puta jedni drugima, da sude Srbima u Hagu? Istina ne samo Srbima, ali ipak pretežno Srbima. Koji posle serijski umiru u haškom pritvoru.
Kažu da je te sudije postavio Savet bezbednosti UN u vreme kada je u Kremlju stolovao veseljak, koji se nije libio da i pripit poput mečke javno zaigra pred zapadnim sponzorima njegove tadašnje države.
„Ko je zapravo postavio Nemce za sudije narodima?”, ljutio se u 12. veku engleski sholastičar Džoan Salsberi zbog svetskog poretka koji su Nemci smišljali. Ogorčenje ovog Engleza išlo je na račun cara Fridriha Barbarose, jer je ovaj pretendovao na sva ovlašćenja, jer je sazivao koncile i na njima nalagao donošenje odluka kakve njemu odgovaraju. Ogorčenje je išlo na račun nemačke pretenzije na vođstvo, na račun nemačke ideje carstva i cara, na račun nemačkih ambicija koje nisu trpele nikakav autoritet pored sebe i nad sobom. Kako je ovaj biskup pisao, Nemci su bili „grubi i neobuzdani”. Samo 863 godine kasnije narodima više ne sude Nemci, već Amerikanci.
Sada se i Nemci žale kako su Amerikanci grubi i neobuzdani. Naravno da kroz nemačke žalopojke oko današnje američke uloge, ne samo u raznim međunarodnim sudovima, provejava i nemačko žaljenje zbog toga što sami više ne igraju veliku ulogu. Sada, dakle, kada Vašington poziva ostale zapadne saveznike na krstaške pohode i veruje da je Bog na njegovoj strani, kada Amerikanci misle da im je Bog dodelio spasonosnu istorijsku misiju da se bore protiv zla, politika Zapada se pretvorila u eshatologiju. A slavopojke koje američki mediji upućuju svojoj političkoj eliti svode se na onu hristološku himnu koju je jedan anonimni pesnik iz okruženja tadašnjeg natkancelara u 12. veku spevao Fridrihu Barbarosi: „Pozdravljen budi care naš, vladaru ovde na zemlji.”
„Svuda je srednji vek”, ovako je stručnjak za srednji vek Horst Furman pre desetak godina nazvao svoju knjigu u kojoj opisuje srednjovekovna obeležja sadašnjosti, misleći pri tome ne samo na gradske zidine i formalne načine pozdravljanja, već i na duhovno ustrojstvo sadašnjosti. Možda profesor Furman i nije preterao u reklamiranju svog faha, pogledajmo samo današnje haške inkvizitore, nedostaje samo giljotina u sudnici.
Danas Amerikanci postupaju sa Haškim tribunalom isto onako kako je to svojevremeno činio Fridrih Barbarosa sa Koncilom. Današnjica uverljivo pokazuje da predatorska istorija čovečanstva još nije završena. Međunarodno pravo ne postoji, postoji samo pravo jačega, odnosno pravo postoji samo između vojno i ekonomski približno jednakih. A prvo pravdanje principa „sila ispred prava” imamo kod istoričara Tukidida, koji u Meloskom dijalogu opisuje sudbinu stanovnika malog ostrva Melos.
Pa ko je onda sudije u Hagu postavio na ta mesta? Tukidid sigurno nije. Zapravo, Haški tribunal je savremena varijanta Meloskog dijaloga. Francusku neće prijaviti Savetu bezbednosti UN zbog Artmanove, jer Francuska je stalni član Saveta bezbednosti UN, američki saveznik i moćna država. A Srbija sve to nije. Odnosno, klasično pitanje iz Starog zaveta: od Mojsija su zatražili da reši jedan spor između dvojice Jevreja, a nakon toga su ga zavađeni žestoko napali: „Hoćeš li da nas pobiješ, kao što si juče pobio Egipćane.” Mojsije se uplašio kada je čuo da je njegovo nedelo otkriveno, pa se sakrio.
Amerika se ne krije, Amerika hoće da vodi i predvodi zahvaljujući svojoj snazi bez obzira na međunarodno pravo i ugovore. Kvintesenciju američkog nastupanja predstavlja uverenje da ono što je dobro za SAD automatski mora biti dobro i za svet. A šta je to dobro, to definiše Amerika ne obazirući se na mišljenje drugih. Doduše, SAD progone ljude koji su počinili ratne zločine, ali Amerikanac po definiciji ne može da počini ratne zločine koje bi trebalo procesuirati pred Međunarodnim sudom. Poput nekog srednjovekovnog carstva. To je neskrivena imperijalna politika, danas funkcioniše kao i pre više vekova: ko nije za nas, taj je protiv nas. Moć hegemona.
SAD su bile te koje su 1946. suštinski doprinele da u Nirnbergu procesom ratnim zločincima bude ostvarena prekretnica na putu ka međunarodnom krivičnom pravu. Presude iz Nirnberga bi, kako je u to vreme rekao američki tužilac Robert Džekson, trebalo da ogade rat onima „u čijim rukama se nalazi moć i sudbina čitavih naroda”. Bila je to velika nada u godinama posle Drugog svetskog rata. Ali već 1970. Džeksonov najbliži saradnik Telford Tejlor je rekao: „Nismo uspeli da naučimo lekciju koju smo u Nirnbergu hteli da naučimo.” Samosvest supersile ne trpi nad sobom nikav autoritet, pa ni autoritet prava.
I to nije nikakav novi poredak vremena, nije onaj „Novus Ordo Seclorum” na poleđini novčanice dolara, to je samo stari svetski poredak: sila iznad prava. Današnje međunarodno pravo.
Rusija to osporava, Srbija se toga kasno setila...

Posle Bafte „Povratnik” osigurao put ka Oskaru
Nakon što je osvojio pet Bafta nagrada: za najbolji film prošle godine, režiju, glavnu mušku ulogu – Leonardo Dikaprio, fotografiju i zvuk, „Povratnik” je dodatno učvrstio poziciju favorita za predstojeću, 88. dodelu Oskara.
Poslednje delo Alehandra Gonzalesa Injaritua trijumfovalo je pre nekoliko večeri na godišnjoj dodeli nagrada Britanske filmske akademije, i uz „Zlatni globus” od pre mesec dana, postao je siguran tip u prognozama koji film će Američka filmska akademija proglasiti za najbolji 28. februara. Inače, prošle godine Injarituov „Čovek ptica” nije pobedio na dodeli Bafti – trijumfovala je ekipa filma „Odrastanje” Ričarda Linklejtera (nagrađen i za režiju), koja je kasnije ostala uskraćena za priznanja Američke filmske akademije u ovim, glavnim kategorijama.
Uz Dikaprija, očekivano, Bri Larson nagrađena je priznanjem za glavnu žensku ulogu u drami „Soba” koja će biti prikazana na predstojećem Festu, dok su Kejt Vinslet i Mark Rilens slavili za sporedne uloge: ona za rolu poslovne sekretarice Stiva Džobsa u drami posvećenoj ovom čuvenom inovatoru, a on za ulogu ruskog špijuna u trileru Stivena Spilberga „Most špijuna”. Mnogi su ove Bafte protumačili očekivanim: jedni konstatacijom da se Vinsletovoj smeši drugi Oskar, a drugi činjenicom da je Silvester Stalone izostao među nominovanima za Baftu pa je nagrada bila sigurna Rilensu.
Za originalni scenario nagrađen je scenaristički tandem filma „Pod lupom”, Džoš Singer i Tom Makarti, inače reditelj ove drame o novinarima „Boston globa” koji su istraživali i objavili serijal tekstova o pedofiliji u katoličkoj crkvi, dok su za adaptirani scenario nagrađeni Adam Makej i Čarls Randolf za predložak filma o ekonomskoj krizi 2008. godine – „Velika prevara”.
Enio Morikone nagrađen je Baftom za originalnu muziku u „Podlih osam” Kventina Tarantina, što ga posle „Zlatnog globusa” promoviše u sigurnog dobitnika Oskara.
Očekivano, letošnji hit „Pobesneli Maks: autoput besa” trijumfovao je u tehničkim kategorijama: scenografija, kostim, montaža i šminka, a zimski hit „Ratovi zvezda: buđenje sile” za vizuelne efekte, dok je glavni mladi glumac iz ove naučnofantastične sage Džon Bojega proglašen zvezdom u usponu.
Crtać „U mojoj glavi” osvojio je Baftu za najbolji animirani film, među dokumentarcima izdvojio se „Ejmi”, o životu čuvene britanske pevačice Ejmi Vajhaus koja je poslednji koncert održala u Beogradu, dok je za najbolji britanski film proglašena drama „Bruklin” o mladoj Irkinji koja pokušava da se prilagodi životu Bruklina pedesetih godina prošlog veka.
Argentinske „Divlje priče”, omiljeni film publike prošlogodišnjeg beogradskog Festa, proglašen je najboljim stranim filmom, a reditelj Naji Abu Novar i producent Rupert Lojd, autori filma „Vuk” koji je žiri Festa 2015. proglasio najboljim, osvojio Baftu za najbolje debitante u britanskoj kinematografiji.

Meril Strip: Holivudski režiseri ne podržavaju rasnu raznolikost
BERLIN - U jeku polemike oko „suviše belih Oskara” američka glumica Meril Strip, predsednica žirija ovogodišnjeg Berlinskog filmskog festivala, ocenila je danas da je potrebno da rukovodioci u filmskoj industriji budu malo manje beli i malo manje muškarci da bi se Holivud otvorio za veću raznolikost.
Tokom master klase za mlade glumce organizovane u okviru Berlinalea, trostruku dobitnicu Oskara pitali su da li su se seksizam i rasizam smanjili tokom njene 40-ogodišnje karijere.
„Mislim da idemo u dobrom pravcu. Da bi neko sebi napravio mesto, treba malo praviti buke i gurati se laktovima da bi se uključio u razgovor”, rekla je 66-ogodišnja glumica.
„Međutim, u našoj grani sve zavisi od raznovrsnosti u rukovodećim slojevima”, rekla je ona i dodala „ako odluke donosi samo mala grupa ljudi čiji ukus određuje kakav tip filmova se pravi, onda se samo takav tip filmova pravi”.
Kako je rekla, rukovodeći kadrovi u Holivudu, koje ona opisuje kao „bele muškarce stare između 40 i 50 godina”, prave filmove za sebe i teško menjaju perspektivu.
Američku filmsku industriju u poslednje vreme potresaju polemike oko mogućeg rasizma Akademije za film koja dodeljuje Oskare i koja je drugu godinu zaredom nominovala isključivo bele glumce. Takođe se vode diskusije oko nejednakosti između plata glumaca i glumica.
U tom kontekstu Meril Strip je već na početku festivala pitana da li se smatra sposobnom da sudi o filmovima sa Bliskog istoka. Ona je odgovorila insistirajući na tome da svi narodi sveta imaju zajedničko poreklo.
„Igrala sam mnoge različite likove iz različitih kultura i ono što sam primetila jeste da je suština da čovečnost prožima sve kulture. Uostalom, svi mi potičemo iz Afrike. Znate, svi smo mi Berlinci, svi smo mi Afrikanci”, dodala je ona.
Ta izjava je izazvala različite komentare i neki su je kritikovali na društvenim mrežama i ironično pisali sa heštegom svi smo mi Afrikanci.
Po pitanju seksističkog pristupa Meril Strip ocenjuje da je napravljen napredak. „Uvek sam mislila da će mi karijera biti gotova sa 38 godina”, rekla je ona tokom master klase.
„Ranije ste kao žena mogli da radite do 40 godina i zatim ste mogli samo da dobijate uloge veštica”, dodala je. Rekla je u šali da zato nije igrala vešticu do filma „U šumi” iz 2014. godine, a stalno su joj nudili takve uloge. „To se događa ženama kada više nisu plodne ili kada se više ne smatraju kao materijal za ljubljenje, šta god to značilo”, rekla je glumica.
Upitana o tome da li bi možda želela da bude iza kamere kao Klint Istvud ili Andželina Džoli, kategorično je rekla „ne”. „Za mene je to mnogo dosadniji posao... Ja sam glumica, ne želim da moram da obučem jaknu u četiri sata ujutru da idem da tražim lokacije, radije bih umrla”, rekla je ona.
Zatim se našalila oko pitanja koje joj je postavio reditelj Majk Nikols, u čijih je više filmova igrala („Razglednice iz pakla”, „Silkvud”..) o tome kako rade drugi reditelji.
„Ja sam mu odgovorila da je to kao da me pita da li moji bivši bolje vode ljubav”, rekla je ona. „Svi su drugačiji. I to je interesantno u dugoj karijeri, videti koliko ima puteva da se stigne do lepog rezultata”. (Beta)

Skorsezeova i Džegerova borba za muzičku industriju
Njujork, 1973. godina. Život Ričija Finestre krenuo je nizbrdo. Voli kokain, živi u problematičnom braku i na čelu je izdavačke kuće koja gubi sjaj. Njegova supruga Divon, bivša glumica i model koja je bila deo priče koja se odigravala oko čuvene „Fabrike” Endija Vorhola 1960-tih godina u Njujorku, sada je majka dvoje dece i živi u predgrađu. Ričijeve lične i profesionalne frustracije prave dodatni stres u njihovom odnosu, zbog čega Divon razmišlja da se vrati svojim „boemskim korenima”.
Dodatne probleme pravi Ričijev partner Zak Jankovič koji je firmi kroz investicije doneo nekoliko stotine hiljada dolara i time postao važan deo kompanije. Njihov profesionalni odnos postaje sve napetiji zbog neslaganja oko toga kako bi trebalo da vode kompaniju kroz muzički veoma bogatu 1973. godinu...



Ulice Njujorka iz sedamdesetih – najveća zvezde „Vinila”

Slavni roker Mik Džeger otkrio je su ulice Njujorka sedamdesetih godina najveća zveda „Vinila”.- Njujorške ulice su stražne a opet fascinantne. Oduvek je bio plan da priču smestimo u ovaj grad čiji svaki deo ima fascinantnu priču, kaže Džeger.

Možda vam donekle zvuči kao TV serija „Imperija” samo smeštena u sedamdesete godine. Ipak, duo koji čini nagrađeni reditelj Martin Skorseze (film „Dvostruka igra”, serija „Carstvo poroka”) i čuveni „Rolingstounsovac”,  muzičar Mik Džeger imao je na umu da nova TV serija „Vinil” staru generaciju podseti, a novoj generaciji predstavi muzičku scenu tokom sedamdesetih i sve ono što je išlo u paketu uz taktove najpoznatijih rok pesama – droga, seks, dobra zabava... 
Priča je smišljena još 2007. godine, pa je rediteljski duo želeo još jednog člana koji bi svojim umećem doprineo kvalitetu projekta. Terens Vinter, nagrađivani filmski i televizijski producent iza kog stoje fantastičan scenario za film „Vuk sa Vol strita”, kao kultne serije „Porodica Soprano” i „Carstvo poroka”, nije mogao da odbije Džegerovu i Skorsezeovu ponudu da se priključi timu.
- Odrastajući tokom sedamdesetih godina, Njujork je predstavljao strašno mesto o kom su mnogi sanjali. Plašili su ga se, ali su opet priželjkivali da budu deo njegovog „ludila”. Naš zadatak je da to verno predstavimo, rekao je Vinter.
On kaže da je serija prvobitno planirana za 2008. godinu i tada je trebalo da ima tri jednočasovne epizode.

Glumačka ekipa serije „Vinil” (Promotivna fotografija / HBO) 

- Tada se dogodila ekonomska kriza koja nas je omela u nameri da realizujemo ono što smo zamislili. U to vreme je emitovana serija „Carstvo poroka” i dogovorili smo se da novi televizijski projekat bude na čekanju. Mislim da smo uradili pravu stvar, kaže Vinter koji dodaje da su nove okolnosti uticale na to da razmišljaju u pravcu serije koja u više od tri epizode može verno da prikaže muzičku industriju sedamdesetih godina.
- Broj epizoda zaokružili smo na deset, rekao je Vinter.
Prvu epizodu koju ćemo premijerno na HBO gledati noćas u 3 sata posle ponoći i reprizno u 20.05, režirao je Skorseze kome su u pisanju scenarija pomogli Rič Koen, Mik Džeger i Terens Vinter.
Od Bobija Kanavala do Reja Romana
Glavne uloge u „Vinilu” igraju dva puta „Emijem” nagrađeni Bobi Kanavale (Riči Finestr), zavodljiva Olivija Vajld (Divon Finestr) i nekoliko puta „Emijem“ ovenčani Rej Romano (Zak Jankovič) koga je publika obožavala u seriji „Svi vole Rejmonda”. Pored njih, glumačku ekipu čine i: Eto Esando (Lester Grajms, Ričijev prvi klijent u ranim 60-im godinama), Džejms Džeger (Kip Stivens, osnivač i pevač u njujorškom rok bendu „Nasti Bits”) Pol Ben-Viktor (Mauri Gold, Ričijev mentor) i mnogi drugi.

Bobi Kanavale i Olivija Vajld

Dok se pripremao za ulogu u „Vinilu”, 45-godišnji Kanavale kaže da je uživao.
- Da bih lik Ričija Finestre doneo na uverljiv način, pročitao sam mnogo knjiga o muzici sedamdesetih, između ostalog i „Love Goes to Buildings on Fire”, o revolucionarnim formama zvuka, kao i hroniku “Hit-Men”, kaže Kanavile koji je mnogo vremena proveo sa Peti Smit, Lenijom Kajom i Dejvidom Johansenom, frontmena benda „New York Dolls”, koji su mu pomogli u shvatanju muzičara iz tog doba.
Rej Romano nedavno je otkrio da publika koja ga je volela u porodičnom sitkomu „Svi vole Rejmonda” treba da izbegne sedmu epizodu ove muzičke drame.
- U toj epizodi sam potpuno nag. To je drugačije izdanje od svih u kojima me je publika gledala, rekao je Romano koji je briljirao i u sporednoj ulozi radikalno asocijalne osobe u seriji „Roditeljstvo”.
- I ranije sam snimao golišave scene, ali za uglavnom za sitkom, što je potpuno drugačije od onoga što je zahtevala takva scena u „Vinilu”, zaključio je Romano.

Bogata muzička scena sedamdesetih

Glavni producent i scenarista Martin Skorseze želeo je da kroz deset epizoda, sa jedno strane, realno prikaže ekonomski veoma slabe sedamdesete, a sa druge, veoma bogatu kulturnu scenu.
- Sedamdesetih ništa nije bilo kako valja. Kriminal je dostigao rekordno visok nivo, železnice su bile u haosu, sve je bilo u totalnom raspadu. Ipak, čudno je to kako se iz ovakvog haosa stvorila fenomenalna kultura koja je izrodila nešto najbolje što je prvenstveno muzička scena ikada videla.
On kaže da ga je Mik Džeger još davno kontaktirao sa idejom da naprave film o muzičkoj industriji, ali obilje materijala i drugi razlozi naveli su ih da promene mišljenje.
- Kada imate neke fantastične snimke koje zbog ograničenog trajanja filma morate da obrišete, onda ideja o filmu pada u vodu. Bio nam je potreban projekat koji će pacrijalno ispričati priču o muzičkom pejzažu sedamdesetih godina, kaže Skorseze koji u svojoj muzičkoj arihi ima mnogo ploča koje je delom nasledio od svog ujaka koji je obožavao muziku tog doba.

Za Akademiju su me pripremili Olivera i Rade Marković
Pozorišni, TV i filmski glumac Ivan Bekjarev dobitnik je „Zlatnog ćurana” za životno delo. Ovo je najviše priznanje 45. pozorišnog festivala najboljih komediografskih ostvarenja Srbije na „Danima komedije” u Jagodini, koji će biti održani od 20. do 27. marta.
Rođen je 6. aprila 1946. u Beogradu gde je i završio Fakultet dramskih umetnosti. Bavi se i pedagoškim radom. Profesor glume je na više akademija umetnosti. Njegovi glumci su Milan Kalinić, Iva Štrljić, Aleksandra Belmezović, Marko Gvero, Saša Joksimović, Marijana Mićić, Dejan Tončić...
U braku sa Milkom, pravnicom, ima sina Vanju stručnjaka za menadžment. Počasni je član SD Crvena zvezda, član je uprave i fudbalske i košarkaške ekipe.
Šta vam donosi ovaj „Zlatni ćuran”?
Meni je „Ćuran” najznačajnija nagrada iz jednostavnog razloga što je moja prva nagrada, koju sam dobio kao profesionalni glumac, bila „Zlatni ćuran”. To je bilo davne 1976. godine. Potom sam drugog „Ćurana” dobio 1993. i evo sad dobijam trećeg „Ćurana” za životno delo i on mi je najznačajniji. Time sam opravdao svoj stav od početka karijere kad sam rekao: „Nije mi važno da postignem neki trenutni uspeh, već mi je važno da kao glumac trajem”. Ovaj ćuran je baš to dokazao, jer vezao mi je punih 40 godina glumačke karijere.
Ko vas je i kad uveo na scenu...
Sticajem okolnosti za Akademiju su me pripremili Olivera i Rade Marković, tada moje komšije. Oni su mi bili prvi učitelji, a drugi je bio Mića Tomić. Potom me je Olivera čula, pred prijemni ispit, pa je sve promenila i ja sam u prvom pokušaju primljen na Fakultet dramskih umetnosti.
... a ko i kad na podijum pozorišta?
Mene i moje kolege, iz iste generacije u Jugoslovensko dramsko pozorište uveo je čuveni Bojan Stupica koji je time napravio istorijski potez da 20 mladih glumaca uvede na scenu ovog pozorišta. Bilo je to u periodu od 1967. do 1968. godine. U toj grupi „Bojanovih beba” bili su oba Đurića, Dušan i Slobodan, nažalost pokojni, pa Gojko Šantić, Svetlana Bojković, Đurđija Cvetić, Lane Gutović, Josif Tatić...
Šta vam je sve dalo JDP?
Dalo nam je i ugled i renome, jer to pozorište je u tom periodu bilo jedno od najboljih na svetu. A nama je to bila još jedna škola glume, jer smo radili sa rediteljima kakvi su bili Mata Milošević i Miroslav Belović, a tu su bili i iskusni glumci Mira Stupica, Viktor Starčić, Milivoje Živanović, Ljubiša Jovanović, Milan Ajvaz, Branko Pleša, Stevo Žigon, Irena Kolesar, Ljiljana Krstić, Rahela Ferari... Uključeni smo u zlatnu ekipu ovog pozorišta.
Ko vam je poseban od mlađih kolega?
Sergej Trifunović, Dragan Mićanović, Vojin Ćetković, Ljubomir Bandović...  
Šta mislite o borbi Sergeja Trifunovića za glumačke honorare?
Sergej se bori za naš novac koji bi sve televizije trebalo da nam plate za emitovanje repriza. I to je više nego ispravan stav, ali ljudi u televizijama sputavaju nas nizom birokratskih prepreka, a i tužilaštva ne rešavaju ni jedan spor u prihvatljivom roku.  
Kad je gluma rad, a kad zabava?
Gluma je uvek rad. Zabava najmanje. Istina, sa strane gledano, to je zanimljiv posao. I to jeste zanimljivo, ali bez mnogo rada ništa ne može da se uradi. Znam mnoge mlade talentovane glumce koji nisu uspeli jer nisu hteli da rade. I isto tako znam one koji nisu baš bili talentovani, ali su upornim radom postigli mnogo.
Zoran Radmilović je poštovao improvizaciju, a vi?
Glumac koji ima smisla za improvizaciju za mene je dobro došao. Jer ima dodatnu sposobnost. Za improvizaciju je potrebno da glumac ima dobar refleks i da je duhovit. Izuzetno cenim glumce koji imaju tu sposobnost. Ali, improvizacija se ponekad događa i kad se desi nešto nepredviđeno. Tako se dogodilo da čuveni glumac Milivoje Živanović, da bi ostao u Šekspirovom stihu, a zaboravio je deo teksta, premostio to sa „La la la, La la la...” I to teško da je ko primetio.
Koju prekretnicu zauvek pamtite?
Mislim da mi je jedna od televizijskih uloga donela najveći ugled i preokrenula karijeru jer od tada me cene i oni koji me ne vole. To je uloga upravnika logora Vujkovića u TV seriji „Banjica”, a odmah posle toga došao je „Bolji život” i uloga Kurčubića. Znači prvo dramska, pa komična uloga... A posle toga sam imao „skok” u pedagogiju, kao profesor glume, što mi je bio odličan potez.
Sad ste u penziji, a i dalje radite. Zašto?



Moja fudbalska privilegija nema cenu

Šta vam je doneo rad u fudbalu?Ništa materijalno, ali mi je doneo mnogo zadovoljstva. Bavljenjem sportom imao sam privilegiju po kojoj nema našeg vrhunskog sportiste da ga lično ne poznajem, pogotovo ako je iz Crvene zvezde i svih beogradskih klubova, pa i šire. Ova moja privilegija nema cenu. 

Radim više nego ikad. I kao profesor, i kao glumac, pa i kao reditelj. Jer, ja sam nesrećan ako ne radim. Evo sad završavam režiju „Sumnjivog lica”. Premijera će biti 26. marta u Centru „Sava”, a pregovaram za još neke režije u više pozorišta. U „Sumnjivom licu” i igram ulogu Žike. Sve to što činim opravdavam stavom „Gori je umor od nerada”. E, mene taj umor nikad neće stići.
Da li je gluma, kao slikarstvo, više muška umetnost?
Ženama je sve u životu mnogo teže. Jer, hteli mi to da priznamo ili ne, one imaju mnogo više obaveza u normalnim tokovima života porodice, pa još ako su glumice... Priznajem da su naše glumice heroji takvog života. One sve to nekako odrade, a istovremeno sačuvaju porodicu.
Koliko na sceni pomažete drugima?
Pozorište je kolektivan čin. Mi smo prinuđeni da pomažemo jedni drugima čak i kad se ne volimo. Imam niz primera da dvojica glumaca ne govore, a u toku predstave se uzajamno pomažu. Jedan zaboravi tekst, a drugi mu pomaže jer predstava mora da teče. Publika ne sme da primeti grešku, a greške se događaju.

„Vespe” se spremaju za proleće
Još od kada se Beba Lončar provozala ulicama Beograda u proslavljenom filmu „Ljubav i moda” (na „lambreti”, ne na „vespi” kako svi misle), čuveno motorče je osvojilo srca i naših sunarodnika. „Vespa”, kao „umetničko delo” posleratne Italije, bila je više od prevoza jer je spasavala malog čoveka bede, koju je nosilo to doba.
Popularnost nije izgubila ni danas. Najviše zahvaljujući entuzijastima, majstorima restauracije koji otimaju od propadanja skutere stare šest-sedam decenija, a jedan od njih je Davor Šušak. Rođenog Splićanina, Srbina po poreklu, talas izbeglica doveo je u Beograd. Odrastanje kraj oca, koji se svakoga dana vraćao kući na motorčetu, učinilo ga je zaljubljenikom u motoristiku.
– Jedva sam čekao da stigne sa posla i provoza me po uskim uličicama, kraj mora, na rivi, gde nam je bila kuća, a kasnije i moj servis. Prva, tajna „brzinska” takmičenja, sa 12 godina, bila su na trasi tek započete Jadranske magistrale, sa „tomos dvobrzincima – sajlašima”, priseća se Šušak.
Profesor, Italijan, naučio je u tehničkoj školi našeg sagovornika osnovama mehanike, ali i upornosti da sve može da se popravi. Kasnije samo četiri boda nedostajala su mu za upis na mašinski fakultet i odredili su mu život uz motocikle. Popravljao ih je u svojoj sobi, kraj kreveta na sklapanje, koji je i osmislio, kako bi imao mesta za alat i rad, provlačeći se kroz kuhinju i hodnik. Kada je majka izgubila strpljenje, u garaži iznajmljenoj od katoličkog sveštenika napravio je prvu radionicu. Ubrzo, talenat je dokazao kao ovlašćeni serviser „jave” i „em-zea”, uz brojne patente za te motocikle (rešenja gepeka i izduva).
Ljubav prema „vespi” rezultirala je mesecima obuke u Italiji, gde je „osvajao” fabričke licence (znanja) za sve modele. Rat u SFRJ ga je zatekao u prvim restauracijama primeraka iz pedesetih godina, koji su kasnije nestali. U Beogradu je već 25 godina i do sada je restaurirao oko 50 „vespi”. Spreman je da traga i po mesec dana, samo za niklovanim podloškama na primer, koje na kraju nabavi po basnoslovnim cenama iz Švajcarske.
Pravi alate za izlivanje delova od sličnih, ili istih materijala. Kaže da su „vespe” oldtajmeri izrađeni od „dekapiranih” jakih limova i da malo limara zna da ih radi. Svaki pogrešan udarac čekićem teško se ispravlja. Kaže da su mu pravo priznanje licence za rane modele iz pedesetih i šezdesetih godina. Ali još više i upoznavanje sa Leardijem i Natorijem, stručnjacima „Pjađa” koji su i osnovali čitav sektor za proizvodnju i katalogizaciju oldtajmer delova, kao pomoć restauratorima širom sveta. Ističe da je potraga za delovima muka, jer takav projekat, često, traje po godinu i više dana, što obezvređuje svaku zaradu. Na Zapadu restauracija „vespe” košta i po 5.000 evra, bez troškova potrage za delovima. Kod nas nekoliko puta manje, što podvodi čitav posao u domen ljubavi i zimskog hobija. Na pitanje ko su ljudi kojima restaurira stare „vespe”, misli da većina pokušava da sačuva uspomene.
Jedan je, na primer, dao zavet, da će ponovo provozati očevu „vespu”, pola veka staru, ulicama Beograda, u znak sećanje na roditelje. Ima poznatih muzičara, političara, glumaca (Nebojša Glogovac), ali i običnih ljudi, koji gaje ljubav prema legendarnom skuteru. Malo je mladih majstora zainteresovanih za veštine restauracije, jer skutere je često nalazio po ambarima, šupama, đubrištima, zatrpane i dopola raspadnute.
Uglavnom, dok košava zavija, Davor i njegov pomoćnik Milan, strpljivo, i ove zime, sklapaju deliće, često, trulog mozaika, dok ne stigne proleće i sezona savremenih motocikala, takođe željnih pažnje, ispred servisa. Kaže da je više puta razmišljao da napusti mukotrpan posao restauracije, ali nije:
– Kako da okrenem leđa nečijim uspomenama – iskren je Šišak.

Da li će lepa Slovenka postati prva dama SAD
NjUJORK - Ako Melanija Tramp, supruga mogućeg kandidata Republikanske stranke za predsednika SAD Donalda Trampa, nasledi Mišel Obamu kao američka prva dama, svoj put do Bele kuće će moći da zahvali jednom slučajnom susretu 1987. u glavnom gradu njene rodne Slovenije.
„Odlazio sam sa modne revije u Ljubljani i video je ispred zgrade. Verovatno je čekala drugaricu”, ispričao je za Rojters slovenački fotograf Stane Jerko. „Zapazio sam je jer je bila visoka i mršava. Prišao sam joj i predložio probno fotografisanje”, naveo je on.
Rezultat su bile crno-bele fotografije 17-godišnje Melanije Knavs, koje su pokrenule njenu manekensku karijeru koja će je odvesti do Milana i Njujorka, gde će na jednoj zabavi 1998. sresti Donalda Trampa, piše „Jutarnji list”. Iako njena priča ipak nije bila bukvalno put od trnja do zvezda, život koji ima kao supruga američkog multimilijardera daleko je od njenih skromnih korena u Sloveniji.
Stanovnici gradića Sevnice u jugoistočnoj Sloveniji, gde je Melanija odrasla, kažu da je njen otac prodavao auto delove, a majka radila kao krojačica u tvornici dečje odeće. Neki mediji navode i da joj je otac bio član Komunističke partije, kao i mnogi drugi u socijalističkoj Jugoslaviji, ali potvrde za to nema.
Iz Trampove kampanje nude malo drugačiji pogled na Melanijino detinjstvo i tvrde da je počela da se bavi manekenstvom već u petoj godini, da joj je otac bio menadžer u automobilskoj kompaniji, a majka modna dizajnerka. „Otac joj nikad nije bio komunista”, rekla je za Rojters portparol Trampove kampanje.

                                            Melanija Knavs 1987. godine (Foto Rojters/Stane Jerko)
Bila je uz supruga kad je prošle godine u njujorškom Tramp Taueru objavio da će se kandidovati za predsednika, ali od tada Melanija se sklonila u drugi plan. Ne dolazi na njegove skupove, na koje Tramp povremeno dovodi decu, ali je zato često spominje.
„Kad sam videla za koga se udala, primetila sam sličnost između Trampa i njena oca”, kaže drugarica iz detinjstva Mirjana Jelančič i dodaje: „Ima fizičke sličnosti, a obojica su radoholičari. Mislim da je u njemu našla srodnu dušu, nekoga sa kim se oseća sigurno”.
Melanijini roditelji i dalje žive u porodičnoj kući sa malim dvorištem i nekoliko voćki, iako mnogo vremena provode u SAD, gde im živi i druga kćerka Ines. U Ljubljani je Melanija počela baviti manekenstvom pošto je osvojila titulu prve pratilje Mis Slovenije 1992. „Ispočetka je bila sramežljiva, ali je brzo učila i iskazivala interes za svaku pojedinost fotografisanja”, rekao je Jerko i dodao: „Brzo se pretvorila u glamuroznog leptira”.
Buduća gospođa Tramp, koja je ubrzo po dolasku u SAD zbog lakšeg izgovora izbacila slovo „j” iz svog imena, više nije napravila korak natrag. U Sevnici se ne sećaju da su je tamo videli zadnjih godina. Donirala je, međutim, ambulantno vozilo lokalnom domu zdravlja kako bi proslavila rođenje sina Barona 2006, godinu dana nakon udaje za Trampa. Neki nagađaju da bi druga donacija mogla da stigne ako Tramp postane predsednik.
Jerko, danas 78-godišnjak, i dalje čuva Melanijine fotografije. „Siguran sam da će biti srećna ako joj suprug postane predsednik. Mislim da je vrlo ponosna na njegova postignuća, a verujem i da sam ja ponešto zaslužan za njen uspeh”, rekao je Jerko.
Tanjug

Ljubav i reči
Šta mislite: Da li postoji „ljubav na prvi pogled”? Oni koji dobro razlikuju ljubav i zaljubljenost, reći će da može da postoji zaljubljivanje na prvi pogled, ali ne i ljubav, zato što možemo zavoleti samo osobu koju smo dobro upoznali i prihvatili. Kada je u pitanju ljubavni život, važi da što bolje uočavamo razliku između određenih pojava, osećanja i ponašanja u ljubavi – što smo emocionalno pismeniji – bolje ćemo se orijentisati u ovoj oblasti. A to znači da ćemo lakše doći do cilja i biti zadovoljniji i srećniji.
Odnosi ljubavi su nam toliko važni da nam je civilizacija zasnovana na ljubavi. Iz ljubavi i zbog ljubavi biramo partnera, ulazimo u brak, pravimo decu, tako da se porodica, ta osnovna ćelija društva, temelji na ljubavi.
To što je ljubav osnovna lična i zajednička vrednost, u potpunoj je suprotnosti sa brojem pojmova i reči koje koristimo da opišemo ljubavne fenomene. Sama reč ljubav u sebe uključuje veoma veliki broj različitih značenja, da uopšte nije sigurno da dvoje koji sa međusobnim razumevanjem pričaju o ljubavi, govore o istom. Taj problem postoji i kada stručnjaci govore o ljubavi, jer ne postoje šire prihvaćene definicije pojmova.
Dodatni problem je što ne postoje opštije prihvaćeni autoriteti za pitanja ljubavi. Razlog je što svaki čovek, bez obzira na stepen obrazovanja, smatra da sasvim dobro zna, na osnovu svog ličnog iskustva i znanja, šta ljubav jeste, a šta nije. Na to se žalio još Stendal kada je shvatio da neke teze koje je izneo u svom delu „O ljubavi”, napisanom daleke 1826. godine, osporavaju onovremene nepismene sobarice.
Kada neko shvati da ljubav nije predmet ili biće, već nešto što čovek oseća, tada, na primer, može da shvati da su to dva različita osećanja: da nekoga volimo i da smo voljeni od strane nekoga.
Kada neko počne da pravi razliku između ljubavi i ljubavne veze, tada mu postane jasno da je moguće da ljudi koji se snažno vole, nisu u stanju da ostvare skladnu, stabilnu i trajnu ljubavnu vezu zato što imaju različite predstave o tome kako onaj drugi partner treba da se ponaša u ljubavnoj vezi. Onaj koji uvidi tu razliku, zna da ljubav nije dovoljna. Bira da voli osobu koja ne samo da želi ozbiljnu vezu, već ima i slična očekivanja od veze.
Izuzetno je korisno kada neko shvati da su zaljubljenost koja je zasnovana na idealizaciji i ljubav koja je zasnovana na emocionalnom vezivanju, dva različita osećanja. Tada ne očekuje da je zaljubljenost prva faza ljubavi, niti će iz nje slediti ljubav.
Mnogi ne vole da raščlanjuju i misle o ljubavi kako ne bi „pokvarili” svoj zamišljeni ideal i doživljaj koji iščekuju. Suprotno je tačno: što više znamo, to na polju ljubavi bolje vidimo, a onda se i bolje krećemo ka onome što želimo.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Zvezda lako pobedila Sutjesku
Košarkaši Crvene zvezde ubedljivo su večeras pobedili u „Pioniru” ekipu Sutjeske sa 96:67 (18:15, 22:21, 28:15, 28:16) u 24. kolu ABA lige.
Ekipa Dejana Radonjića upisala je 18. trijumf, uz šest poraza, i bar na kratko preuzela drugo mesto na tabeli regionalnog takmičenja.
Zvezda je igrala bez povređenog Stefana Jovića, a najfikasniji u pobedničkom timu bio je Maik Cirbes sa 21 poenom, Marko Simonović imao je 16, a Kvinsi Miler 11, dok je kod Sutjeske najbolji bio Nemanja Vranjes sa 23.
Sledećeg vikenda na programu su nadmetanja u nacionalnim kupovima, a u narednom kolu ABA lige Crvena zvezda dočekuje Cibonu 29. februara, prenosi Tanjug.

„Slabijom” nogom dao četiri od pet golova
Zavesa na Deseto evropsko prvenstvo u futsalu spuštena je sjajnim golom Rusije u poslednjem minutu finala. „Zbornoj komandi” nije pomogao da ostvari više od trećeg uzastopnog zvanja kontinentalnog vicešampiona, ali ima svoje mesto u bogatoj kolekciji spektakularnih poteza majstora malog fudbala koji su prodefilovali beogradskom Arenom tokom 11 dana. Za nekoliko sekundi Rusi su tri puta odigrali petom: strelac najboljeg pogotka polufinala sa Srbijom Abramov dva puta, dodajući Romulu, na čiju asistenciju je Milovanov petom ispisao konačnih 3:7 protiv Španije.
Među zvezdama turnira bio je i naš najbolji igrač Mladen Kocić. Poput srpskog nacionalnog tima kojem je izmakla medalja, i njegov najbolji igrač je zastao na korak od „bronzane” patike. Ona je pripala glavnom protagonisti turnira Rikardinju koji je postigao šest golova, dok su Španci odneli dve „zlatne patike” - Migelin i Riviljos sa identičnim učinkom od po šest pogodaka i četiri asistencije - i srebrnu, koja je pripala Aleksu (šest golova, dve asistencije). Šest golova dao je i Kazahstanac Žamankulov, dok je uz Kocića pet postigao Romulo (Ruzija).
Ostvarenje našeg 27-godišnjeg lidera ima neobičnu dimenziju, da je četiri gola postigao svojom „slabijom” nogom. Kocić je desnom pogodio samo kada mu je na nju išla povratna lopta, protiv Ukrajine, i bio je to jedini pogodak koji je dao plasiranim udarcem. Ostale, levom nogom, postigao je snažnim šutevima u situacijama kada se za njih „nameštao”.
- Ja sam dešnjak, ali služenje levom nogom je ponekad prednost. Levak je Rikardinjo, Srbija je imala prilike da vidi kakav je to majstor. Levak je i Falkao, najbolji futsal igrač svih vremena - kaže Kocić koji je s visinom od 175 santimetara bliži Brazilcu (177) nego Portugalcu (164) koji je u Beogradu dokazao da je u futsalu ono što je u fudbalu Leo Mesi (takođe levak - desnom šutira u 22 odsto slučajeva).
Naše igrače nismo videli na delu protiv šampionskog tima Španaca ili bivših vladara Italijana, ali jesmo u susretima sa Rikardinjom i najvećom golmanskom atrakcijom futsala Igitom. Brazilac na golu Kazahstana nam je u utakmici za treće mesto (5:2) čak dao i gol iz svog golmanskog prostora, kada smo zaigrali sa igračem-golmanom. Zahvaljujući tome što ovaj 29-godišnjak uspešno deluje i u polju kao igrač više, Kazahstan je uspevao da duže drži loptu u posedu. Među onima koji smatraju da takvo korišćenje golmana „ubija futsal” je i naš selektor Aca Kovačević, koji je posle poraza od Kazahstana rekao da će uskoro verovatno biti uvedena ograničenja po tom pitanju.
- Neki kažu da je takva igra ružna, ali mi nismo uspešni samo zbog Igite. O njemu se ne priča kada izgubimo, već samo kada pobeđujemo. A idol je mnogima - odgovara na kritike selektor Kazahstana, Brazilac Kakau.
Evropska fudbalska unija (Uefa) konstatovala je da je ukupna poseta u Areni premašila 100.000 gledalaca. Rekordi za posetu na jednoj utakmici evropskog prvenstva i uopšte u futsalu nisu pali pošto je kapacitet bio ograničen na oko 11.000 gledalaca (da je bio u skladu sa mogućnostima dvorane, možda bi i Rusi pali u polufinalu). U svakom slučaju, sport koji je u Srbiji među onima koji se najviše igraju, konačno je dobio punopravan status u javnom prostoru.

Bogomdani golgeter
Utakmica za treće mesto na Evropskom prvenstvu u futsalu (ovaj rogobatan naziv zasad ne smeta ni onima koji ga igraju, ni onima koji prate fudbal u sali, a ni onima koji bi trebalo da brinu o našem jeziku) donela nam je dva gubitka. Srbija je ostala bez medalje i bez – Slobodana Santrača, rekordera po broju golova u jugoslovenskoj Prvoj ligi (218), što će, s obzirom kako nam igrači premladi odlaze u inostranstvo teško da bude nadmašeno.
Najbolji golgeter naše lige je preminuo u 70. godini dok je gledao TV prenos susreta Srbija – Kazahstan. Izdalo ga je srce koje je kucalo za fudbal!
A da nije bilo jedne povrede dok je još bio đak možda se nikada ne bi posvetio fudbalu. Naš kralj fudbalskih strelaca se tada bavio rukometom i to kao – golman!
Fudbalski trener Dragoljub Milošević mu je pomogao da se što pre izleči, a zahvalni mladi Santrač je napustio rukomet i ZSK i prešao na fudbal. Istina, taj sport mu nije bio nepoznat, jer je trenirao u mlađim kategorijama Takova iz Gornjeg Milanovca, a potom, kad su se njegovi roditelji preselili u Valjevo, pristupio Radničkom, koji se s Budućnošću spojio u novi klub – Metalac. Ali sa 14 godine nije imao strpljenja da čeka da prođe dvogodišnju omladinsku fudbalsku školu, koju je 1960. u klubu osnovao Dragoslav Filipović.
Isto tako nije hteo da čeka svoju priliku u drugom timu Partizana, kada je kao darovit strelac Metalca (bio je omladinski reprezentativac Srbije s Džajićem, Holcerom, Dujkovićem...) već privukao pažnju.
Prihvatio je ponudu OFK Beograda 1965, jer je znao da će, iako tek 19-godišnjak, da dobije mesto u prvom timu. I da će od krila, kakva su bila Josip Skoblar i Spasoje Samardžić, ondašnji standardni reprezentativci, da dobija „prave lopte”.
I bio je u pravu. Već u prvoj sezoni je dao 20 golova i osvojio Kup Jugoslavije. U finalu protiv zagrebačkog Dinama (6:2), možda i najlepšem koje je odigrano, svaki član trija S (Samardžić-Santrač-Skoblar) dao je po dva gola.
Iako je četiri puta bio najbolji strelac lige (1968, 1970. s Bajevićem iz Veleža, 1972. i 1973. s Lazarevićem iz Crvene zvezde), iako je 1972. s 33 gola u 34 kola dobio Bronzanu kopačku „Frans fudbala” kao jedan od najboljih ligaških strelaca u Evropi, iako je 25. marta 1973, protiv Dinama (4:2) postao i rekorder po broju golova u prvenstvima Jugoslavije (pre njega je ta počast pripadala Bori Kostiću iz Crvene zvezde, koji je po nekim statističarima dao 158 golova, a po nekim 159, a Santrač je Zagrepčanima dao sva četiri gola i na toj utakmici i po jednoj i po drugoj računici postavio rekord) – za reprezentaciju je dao samo jedan jedini gol!?
Ali, u njoj nije ni dobio pravu priliku. Odigrao je ukupno 110 minuta! Nikada celu utakmicu (najviše jedno poluvreme). Kada je bio u zenitu javnost je ubeđivala tadašnjeg selektora Boškova da ga uvrsti u tim, ali uzalud, mada su ga se naši golmani bojali.
„Ne jedanput mi se desilo da posle intervencije, kada sam držao loptu u rukama, osetim njegovo prisustvo. On je uvek tu. To nervira i dekoncentriše golmana. Takav tip igrača uvek mi je bio najneugodniji. Ne treba pogrešno shvatiti da on svoje golove daje samo iz tih situacija. On ume i vrlo efektno da zatrese mrežu. Šutira iz svih pozicija i uvek treba biti na oprezu”, opisao je Santrača tadašnji golman Partizana Ivan Ćurković u uvodu svog intervjua s njim za „Tempo”, nedeljni ilustrovani list koji je izdavala „Politika”.
A Santrač je bio bogomdani golgeter. Evo kako je u „Sportu”, kada je postao jedini naš fudbaler koji je dao više od 200 golova u prvenstvu, sam otkrio svoju tajnu kako postiže pogotke:
„Apstrahujući onaj urođeni osećaj za gol, koji mora da ima svaki golgeter, jednostavno planiram pogotke. Pre svakog meča pokušavam da se maksimalno koncentrišem i tada uglavnom razmišljam o golmanu i fudbaleru koji će motriti na mene. Ne znam da li je to neskromno reći, ali proučavam kretanje golmana i čuvara, koje kasnije na terenu pokušavam da dovedem do potpunog umirenja. Kad to postignem, lako se prikradem mreži i potom je obično pogodak”.
Svoj dvestoti gol je dao za Partizan u Sarajevu protiv Željezničara (2:2), 27. avgusta 1978. Šteta je što mu sudija Madžoski iz Prilepa nije priznao gol u prethodnom kolu protiv Hajduka u Beogradu (2:2, dao oba gola), jer bi to i simbolični pokazalo koja mu je glavna odlika bila. Golman Splićana Ćosić je bacio loptu uvis da je ispuca, a Santrač, koji se vrzmao oko njega, skočio je kao mačka, izbio mu je dok je bila u vazduhu i poslao je u mrežu.
Poslednje golove je dao igrajući za Galeniku. Iz OFK Beograda je u januaru 1978. otišao, jer je procenjeno da je za staro gvožđe. U Partizanu je ponovo zablistao i mnogo doprineo da postane šampion, a kada su i tamo zaključili da je njegovo prošlo, preselio se među Zemunce (u šesnaestini finala Kupa, 7. oktobra 1981. na stadionu JNA, dokazao je „crno-belima” da su ga prerano otpisali).
Ostao je i posle igračke karijere u fudbalu. Bio je selektor one naše reprezentacije koja je igrala na Svetskom prvenstvu 1998. u Francuskoj, ali uprkos vrlo zvučnim imenima (Stojković, Mijatović, Savićević, Mihajlović itd) nije stigla daleko. Da Mijatović protiv Holanđana nije promašio penal ko zna dokle bi ta ekipa stigla. Ali, ispala je u osmini finala (2:1) i kola su se slomila na Santraču.
Kao što su ga kao igrača „zaboravili” selektori, tako nije bio po volji ni našim klubovima kao trener. Vodio je ekipe po belom svetu, ali ne i naše. Otišao je, a niko od njega nije tražio da uči, ako ništa drugo, naše igrače kako se daju golovi. Ako je to neko znao, onda je to bio on.

Sudbina plavog kauča
Imao je lepu, mornarsku teget boju i bio oivičen upletenim zlatno-teget gajtanom. Čvrst, širok i udoban, mogao je komotno da ugosti troje, a za slavu i petoro. Ulivao je poštovanje svojom veličinom i bio u kompletu sa istom takvom foteljom. Pre nego što je došao u naš posed, čamio je u mračnoj šupi porodice hrvatskih izbeglica koji su živeli u nameštenoj iznajmljenoj kući.
Došli su u Kanadu nekoliko godina pre nas i polako su stajali na noge. Standard im se popravljao i poželeli su kožni nameštaj. Trebalo je napraviti mesta u šupi za nove nepotrebne stvari, pa su nama ponudili kauč, fotelju i još neke stvari. Mi, kao i sve pridošlice, oberučke smo prihvatili da upotpunimo naš enterijer.
Teget boja se lepo uklapala uz bež boju zidova i tepiha. Teget je, uostalom, moja omiljena boja. Sa velikim zadovoljstvom sam sašila dve ukrasne jastučnice – žuto, narandžasto i teget. Istim materijalom sam presvukla i staru foteljicu svog supruga. Mašinu za šivenje sam dobila od naših Vojvođana, koji su već dugo tu.
Omiljen i najviše izrabljivan bio je levi ugao kauča, zato što je bio idealan za gledanje televizije, čitanje, heklanje i drugi ručni rad. Oko njega su se otimali svi osim glave porodice – on je imao svoju staru foteljicu, u kojoj mu je bilo zadovoljstvo da zadrema. Iz nekog razloga, velika fotelja koja je došla u kompletu nije se mnogo koristila, osim kada dođu gosti.
Posle pet godina, u tinejdžerskom naletu ljubavi, izraženom kroz „medveđi” zagrljaj, levi ugao kauča je popustio. Ne baš do kraja, ali dovoljno da nešto bode leđa. To međutim, nije bio dovoljan razlog da ga se odreknemo. Navike se teško menjaju. Sve smo uklapali da nam se slaže sa bojom i veličinom kauča i fotelje. Sada smo podmetali jastuke da nas ne žulja u leđima u omiljenom levom uglu.
Leto se približavalo, a sa njim i vreme odmora i putovanja. Ukazala se prilika da nas poseti rođak koji je na proputovanju. Uz radost i uzbuđenje što ćemo se videti posle dugog niza godina, ukazao se problem. U našoj kući nema viška soba ni kreveta. Život u podrumu nikako da usvojimo, što je siguran znak da nismo pravi Kanađani. Dolazimo do nemilosrdnog zaključka: vreme je da teget kauč zamenimo kaučem sa krevetom na izvlačenje.
Naručili smo novi kauč i fotelju u zlatno-bronzanoj boji. Subotnje jutro je osvanulo sunčano i mi smo se dali u akciju zamene nameštaja. Čekajući prijatelja s kamionom da nam pomogne da donesemo nov nameštaj i stari odnesemo na deponiju, došla sam na ideju da prvim komšijama ponudim fotelju. Došla su njih trojica iz Mađarske, da voze kamione na dugim stazama od severa Kanade do juga Amerike i nazad. Dele trosobnu kuću i tako im je lakše da podnesu troškove života. Ionako nisu nikad kući.
Jednom od njih je došla i žena, a uskoro će i bebica, tako da je postalo tesno. Janoš se sprema da se seli i dovede svoju porodicu, sav srećan izlazi napolje i gleda u fotelju i kauč. Pita me šta ću s kaučem, a ja mu kažem da ćemo ga baciti zato što je polomljen.
Nisam htela da ga uvredim dajući mu polomljen nameštaj. Njemu je odličan, kaže, i opruži se po kauču. Prosto me je obradovalo što neće završti na otpadu, nego će dočekivati Janoša kada umoran dođe sa višenedeljne vožnje. Utrčala sam u kuću i iznela jastuke koje sam napravila za kauč. Neka ih podmetne pod leđa kada sedne u levi ugao.
Novi zlatno-bronzani kauč i mi smo se jedno vreme gledali ispod oka: levi ugao nije tako udoban, a i boja ne ide uz suprugovu foteljicu.
Prolaze godine, a teget kauč i dalje krasi vitrine i ramove negde u Hrvatskoj, Srbiji i Mađarskoj, uvek u pozadini na slikama.

Đukanović: Poziv za članstvo u NATO – kruna reformi
PODGORICA - Premijer Crne Gore Milo Đukanović smatra da poziv za članstvo Crnoj Gori u NATO predstavlja krunu reformskih napora njegove vlade od proglašenja nezavisnosti do danas.
„To vidimo kao istorijsku prekretnicu, u smislu odluke o pripadnosti jednom novom sistemu vrednosti - sistemu vrednosti evroatlantske zajednice. Takođe, mislimo da je to važan zamah daljem unapređenju stabilnosti i razvoja regiona Zapadnog Balkana”, rekao je Đukanović u intervjuu Radiju Dojče vele.
On je podsetio da od 2008. godine, kada su Hrvatska i Albanija ušle u NATO, nije bilo prijema novih članica, a da je evropska perspektiva balkanskih zemalja bila „zamagljena”.
„Naravno, tu okolnost su koristili protivnici NATO i Evropske unije. Oni su pokušavali da u zapadnobalkanskim zemljama ožive neke iluzije o mogućim alternativama evropskoj i evroatlantskoj integraciji”, rekao je Đukanović.
Komentarišući činjenicu da i u Crnoj Gori ima protivnika ulasku u NATO, posebno u redovima opozicije, on je potrvrdio da je crnogorsko društvo veoma podeljeno.
Po njemu, ulasku u NATO protive se isti oni koji su bili protiv nezavisnosti od Srbije na referendumu 2006. godine.
„Mi smo pre referenduma govorili da želimo nezavisnost da bi išli putem Evrope i evroatlantske zajednice. Naši konkurenti su nam nudili da se zadržimo na balkanskim bespućima”, kazao je crnogorski premijer.
Ipak, kako je dodao, to se malo promenilo i danas je proevropski pokret u Crnoj Gori jači nego što je bio pokret za nezavisnost 2006.
Kada je reč o problemima poput vladavine prava i korupcije, Đukanović priznaje da postoji percepcija da su u Crnoj Gori problemi veći nego drugde a za to krivi nekadašnji Miloševićev režim i sadašnju opoziciju, koja je, po njemu, ostala „dosledna Miloševićevim idejama.„
„Ja ne mislim da bi nas Evropa pustila tako duboko u pregovarački proces, niti bi nas NATO pozvao, da smo mi onakvi kakvim nas je slikao Milošević”, rekao je Đukanović.
Osvrćući se na migrantsku krizu koja je do sada zaobišla njegovu zemlju, on je rekao da Crna Gora „pažljivo prati sve što se događa.”
„Potpuno smo mobilisali sve strukture da budemo spremni za eventualnu promenu rute. I naravno da ćemo u potpunosti slediti ono što će biti politika zemalja-članica EU i zemalja iz našeg regiona”, rekao je on, prenosi Tanjug.

BiH sutra predaje zahtev za članstvo u EU
SARAJEVO - Predsedavajući Predsedništva Bosne i Hercegovine Dragan Čović sutra će u ime BiH ;predati zahtev za članstvo u Evropskoj uniji (EU) ministru spoljnih poslova Holandije Bertu Kundersu, najavljeno je iz Predsedništva BiH.Ceremonija predaje zahteva BiH za članstvo u EU, holandskom predsedništvu Saveta EU biće održana u Briselu.
Svečanosti će prisustvovati i visoka predstavnica EU za spoljnu politiku i bezbednost Federika Mogerini i evropski komesar za pregovore o proširenju Johanes Han. Nakon predaje zahteva Čović će imati odvojene susrete sa Hanom i šefom slovačke diplomatije Miroslavom Lajčakom, a prisustvovaće i ;prijemu povodom formalne predaje zahteva za članstvo u EU, čiji će domaćini biti hrvatski poslanici u Evropskom parlamentu i izvestilac Evropskog parlamenta za BiH Kristijan Dan Preda. BiH poslednja je od zemalja Zapadnog Balkana koja predaje zahtev za članstvo u EU.
Beta

Na sirijskom ratištu ginu i maloletnici iz BiH
Sarajevo – Jedan broj radikalnih islamista iz Bosne i Hercegovine (BiH) koji su otišli u Siriju i priključili se terorističkoj organizaciji Islamska država poveo je na put bez povratka i svoju decu. Prema podacima koje je objavila Federalna televizija (FTV), na području pod kontrolom  trenutno najsvirepije terorističke organizacije „živi 29 bračnih parova iz BiH sa ukupno 70 dece”.
Uz šokantne snimke koji su prikazani u emisiji „Mreža” navedena su i konkretna imena radikalnih islamista iz BiH koji su u sirijski pakao odveli i svoju decu. Pomenuti su, između ostalih, Amir Selimović i Amir Džinić. Prvi je otišao u Siriju sa suprugom Melihom i njihovom petomesečnom bebom, dok je drugi predstavljen kao svojevrsni „rekorder”, jer je on, zajedno sa suprugom Emirom, sa kojom se šerijatski venčao, odveo i devetoro dece. Najmlađa kćerka „nije imala ni godinu dana”, a najstariji sin, koji je bio punoletan, odmah po dolasku u Siriju „priključio se Islamskoj državi”.
Pre odlaska na sirijsko ratište Džinić je živeo u selu Ošve kod Maglaja i bio je pripadnik tamošnje zajednice radikalnih islamista. U pomenutoj emisiji kao drugo mesto za regrutovanje pripadnika Islamske države iz BiH navedena je Gornja Maoča kod Srebrenika, poznato vehabijsko selo iz koga su mnogi davno otišli u džihad i koje se neretko u javnosti pominje kao „jedna od ćelija terorizma u BiH“. Prema saznanjima FTV-a, najveći broj radikalnih islamista koji su na sirijsko ratište odveli supruge i maloletne potomke otišao je iz BiH u poslednje dve godine. Neki od njih su poginuli, a šta se „nakon toga dogodilo sa njihovom decom, o tome nema nikakvih podataka”.
Boreći se u redovima Islamske države poginuo je, nažalost, i Zuber Imširović koji je imao samo 16 godina, a u Siriju su ga, zajedno sa maloletnom sestrom, odveli otac i Majka Edina u februaru prošle godine. Ozloglašenu Gornju Maoču pre nekoliko dana posetili su novinari jedne nemačke televizije koji su u vrlo zanimljivom i živopisnom prilogu predstavili Edisa Bosnića, lidera vehabija u tom selu, koji je „fasciniran idejom Islamske države da uspostavi svetski kalifat”, kao i onim što radi ta teroristička organizacija.
„Jesu li to naše želje. Svakako. Naravno da želimo da svi muslimani žive u jednoj državi gde se nećemo suočavati s nekim problemima. Nadam se kako ćemo svi mi muslimani imati jednu putovnicu i moći slobodno putovati i tako širiti reč kalifata diljem sveta”, izjavio je Bosnić u razgovoru sa nemačkim novinarima.
Priznao im je kako se raduje da se BiH priključi EU jednog dana, jer će tada moći, kako je rekao, biti još aktivniji. „Moći ćemo širiti reč islam još više. Biće nam lakše kad ne bude granica. Recimo, moći ćemo doći do Nemačke bez problema i širiti islam i tamo.” Ministar bezbednosti BiH Dragan Mektić izjavio je pre dva dana da su represivne mere borbe protiv terorizma i nasilnog radikalizma dale „poprilično dobre rezultate”, te da je „manje-više zaustavljen odlazak na strana ratišta”. Napomenuo je da „ima skoro 30 optužnica koje su podignute samo za učešće na stranim ratištima”.

Andrićeva slova pojeo mrak, drugi put
„Otišao sam. Iza mene je ostalo sve što su ljudi rekli, kao pramičak magle koji se gubi. A sve što su uradili, poneo sam na dlanu jedne ruke.” Mudre reči književnika Ive Andrića urezane su u trajno sećanje ljubitelja pisane reči koji su čitali njegovo delo „Znakovi pored puta”. Misli ovog velikana trebalo bi da ostanu uklesane za sva vremena i na stepenicama koje vode do spomenika slavnom nobelovcu na Andrićevom vencu. Tako su pre pet godina bar zamislili predstavnici države, sa tadašnjim ministrom kulture Predragom Markovićem na čelu, kada su otkrivali citat ispod ovog spomenika. U međuvremenu, pojedina mesingana slova su nestala, ima i onih koja su oštećena, a stojeća bronzana figura nobelovca danas deluje nekako zapušteno.
Trenutno nedostaje osam slova. Najverovatnije su završila na crnom tržištu legura, i to ne prvi put, ali je dobra vest da bi nova uskoro mogla da budu pričvršćena na staro mesto. Takvo obećanje ovih dana stiže iz opštine Stari grad koju na to obavezuje i Odluka o podizanju i održavanju spomenika i skulpturalnih dela na teritoriji Beograda.
– Kontrolom na terenu, naš komunalni inspektor krajem januara ustanovio je da na stepeništu kod spomenika Ivi Andriću ponovo nedostaje osam slova i da je potrebno da se još nekoliko znakova pričvrsti. Da bismo dobili neophodne uslove za početak radova, morali smo da uputimo dopis Zavodu za zaštitu spomenika kulture Beograda. Po dobijanju saglasnosti nedostajuća slova na spomeniku biće sigurno postavljena – objašnjavaju u opštini Stari grad.
U Zavodu za zaštitu spomenika kulture Beograda podsećaju da su još u aprilu minule godine opštini izdali saglasnost za radove na izradi i postavljanju nedostajućih livenih mesinganih slova.
– Planom su bili predviđeni i popravka i učvršćivanje oštećenih i vraćanje u ležište ispalih čeonih ploča kamene obloge stepenica na kojima su slova montirana. Ti radovi nisu ni počeli, a na osnovu nedavnog uvida situacija je ostala nepromenjena. I dalje nedostaje osam slova, a nekoliko je oštećeno i nedovoljno učvršćeno – napominju u zavodu.
Ovo ipak nije prvi put da je mrak progutao slovne znake sa Andrićevog citata. Opština je i u junu minule godine popravila i u ležište vratila oštećena slova, izradila šest novih mesinganih, polirala i očistila delove mermernih ploča na koje je pričvršćen citat.
– Sve to smo već jednom uradili prema uslovima i zahtevima Zavoda za zaštitu spomenika kulture. Iz opštinskog budžeta tada je izdvojeno oko 38.000 dinara, bez uračunatog poreza – dodaju u opštini Stari grad.
Slova u znak sećanja na dobijenu Nobelovu nagradu
Spomenik Ivi Andriću, na Andrićevom vencu, svečano je otkriven 10. oktobra 1991. godine povodom obeležavanja stogodišnjice rođenja našeg nobelovca. Stojeća bronzana figura izvedena je u duhu portretskog realizma, kao autorsko delo akademskog vajara Milanka Mandića. Naknadno je, u čast obeležavanja pedesetogodišnjice od dodele Nobelove nagrade slavnom književniku 2011, izveden i citat slovima postavljenim na stepenice koje vode do spomenika. Spomenik ima umetničku, estetsku i kulturno-istorijsku vrednost kao svedočanstvo o istaknutim ličnostima iz nacionalne istorije. Nalazi se u okviru celine „Terazije” koja uživa status prethodne zaštite.
Citat nije deo idejnog rešenja za spomenik
U saradnji sa Skupštinom grada koja je pre četvrt veka raspisala konkurs za spomenik slavnom književniku, Zadužbina Ive Andrića podigla je stajaću figuru u bronzi na Andrićevom vencu. Od tada ovo skulpturalno delo nijednom nije obnovljeno, podsećaju u zadužbini, a i kada je citat iz „Znakova pored puta” dve decenije kasnije postavljen duž stepenica koje vode do spomenika, kako saznajemo, zadužbinu niko od nadležnih nije ni upitao za mišljenje.

Topčiderski drum stiže u budućnost
Gusti drvoredi, prostrani trotoari, biciklistička staza, šest kolovoznih traka, razdelno ostrvo sa zelenilom – ovako će od leta 2018. godine izgledati jedna od najvažnijih beogradskih saobraćajnih arterija, Ulica kneza Miloša. Prepoznatljiv po kulturno-istorijskim spomenicima i zdanjima najviših državnih ustanova, potes od Mostarske petlje do Bulevara kralja Aleksandra decenijama je sinonim za saobraćajne gužve i parkiranje bez reda.
Podaci iz sadašnje njene „lične karte” već u prvoj polovini 2017. na stranice istorije poslaće građevinske mašine koje će je okupirati u delu između Nemanjine i Višegradske. Tu će ispod zemlje biti izgrađena garaža sa po dva ulaza i izlaza. Oni će biti gotovo neprimetni jer će ih „obmotati” staklene dekorativne konstrukcije.

Ako se obistine sve najave, Beograd će dobiti moderan bulevar koji neće zaostajati za Paseo de Grasijom u Barseloni, avenijom po uzoru na koju će se raditi

Podzemna garaža površine 12.100 kvadrata, prema idejnom rešenju „Parking servisa”, imaće 427 parking mesta. To je dvostruko više nego što ih je sada nad zemljom. Polovina njih trebalo bi da bude namenjena stanarima i to po povlašćenim cenama, a 20 će biti rezervisano za osobe sa invaliditetom. Time će se rešiti i višedecenijski problem žitelja ove centralne prestoničke ulice koja nije zonirana.
– Građevinsku dozvolu očekujemo u avgustu. Ulica sada ima pet kolovoznih traka, a dodavanjem još jedne saobraćajnica će postati znatno protočnija. Ispod ulice trebalo bi da se uradi i kolektor. To će biti „soba” za sve instalacije. Kada se desi kvar, majstori neće morati da buše asfalt, nego će ulaziti direktno u tu „sobu” i odatle će raditi – objašnjava Andrija Čupković, direktor „Parking servisa”.
Ovih dana trebalo bi da stigne i saglasnost vojske neophodna jer se u Ulici kneza Miloša nalaze najznačajnije državne institucije.
Ako se obistine sve najave, Beograd će dobiti moderan bulevar koji neće zaostajati za Paseo de Grasijom u Barseloni, avenijom po uzoru na koju će se raditi.
– Ulicom kneza Miloša s kraja 19. veka šetali su Beograđani, o čemu svedoče stare fotografije. Da bismo pešake vratili u ovu ulicu, umesto uskih, zakrčenih trotoara, kada radovi budu završeni, ponovo ćemo dobiti prostrane javne površine. Imaćemo i biciklističku stazu koja će povezivati centar grada sa Prokopom – najavljuje Milutin Folić, glavni gradski urbanista.
 
Niče i nemačka ambasada
 
Kada 2018. godine građani budu testirali obnovljenu Ulicu kneza Miloša, moći će da daju svoj sud i o izgledu nove nemačke ambasade čija će gradnja, kako je najavljeno, biti završena iste godine. Do tada bi trebalo da bude poznata i sudbina oštećenih zgrada Generalštaba u NATO bombardovanju, ime novog vlasnika bivše američke ambasade, a možda će se pojaviti i prvi objekti na mestu tog kompleksa, kao i tržni centar na dnu ulice umesto ruševina bivšeg saveznog MUP-a. Godinama se govori da će umesto svih tih objekata naše i stranih država iznići hoteli, stambeni i poslovni prostor, ali bageri su se „uselili” jedino na gradilište nemačke ambasade. Teška mehanizacija, doduše, bruji i na zgradi A Generalštaba gde se ruši 5.000 kvadrata. Da na mestu kompleksa arhitekte Nikole Dobrovića, spomenika kulture, gradi hotel bio je pre tri godine zainteresovan šeik Muhamed bin Zajed. Istim povodom 2013. došli su i izaslanici Donalda Trampa, američkog bogataša, za koje je lokacija Generalštaba bila samo jedna od potencijalnih „meta” u koju bi „zakucali” ekskluzivni hotel. „Ekscelzior” će, sve su prilike, zasad ostati jedino hotelsko zdanje na nekadašnjem Topčiderskom drumu. Jer ni od namere ambasade Gvineje da zgradu u Kneza Miloša 66, koju su napustili pre dvadesetak godina, dograde i pretvore u hotel još nema vidljivih pomaka.
 
Korzo kraljice Natalije
 
Da, dobro je zapazio gradski arhitekta. Ulica kneza Miloša ne samo da je bila šetalište, već i glavni korzo prestonice Srbije krajem 19. i početkom 20 veka.
On se od kafane „London” spuštao ka Topčideru, navodi Aleksandar Diklić u knjizi „Beograd večiti grad”. Skroman po uređenju i ponudi, „London” je bio poznat kao „javna advokatska kancelarija” jer su njegovi najčešći gosti bili advokati. Oni su, kako Diklić ukazuje u svom „sentimentalnom putovanju Beogradom”, za novac na licu mesta pisali žalbe. Lokacija za kafanu nije slučajno odabrana jer je u njenoj blizini, na uglu današnjih ulica Kneza Miloša i Kraljice Natalije, bio dom tadašnje Narodne skupštine, kao i razna ministarstva i nadleštva.
Donji deo ulice krasile su raskošne kuće sa prostranim cvetnim baštama. Ali, u njoj je bila smeštena i Vojna akademija.
– Tu su šetale mlade Beograđanke u pratnji guvernanti ili starijih rođaka. Devojke su posmatrale uniformisane pitomce koji su paradirali – ističe Diklić.
Ovom ulicom šetala je i kraljica Natalija. Kada je uveden tramvajski saobraćaj, šetalište je gubilo značaj. Tramvajske šine vodile su Beograđane do Topčidera pa je linija postala prva izletnička u prestonici. Fijaker je tramvajem, ukazuje Diklić, zamenila i kraljica Natalija pa se i ona tuda vozila sa sinom Sašom, poslednjim kraljem Srbije iz dinastije Obrenović. 
Ova ulica je i kaleidoskop istorije Beograda.
– Njome su 1868. godine proletele kočije sa knezom Mihailom, smrtno ranjenim u Topčideru – kaže Diklić.
Na uglu sa današnjom Masarikovom 1921. godine odigrao se i jedan od nekoliko pokušaja atentata na kralja Aleksandra Prvog Karađorđevića. Komunista Spasoje Stević bacio je bombu na kraljeve kočije u kojima je bio i Nikola Pašić, premijer Kraljevine SHS. Kralj je ostao nepovređen jer je bomba umesto kočije pogodila telegrafsku žicu i povredila nekoliko prolaznika.
Ova ulica nemi je svedok i dešavanja od 27. marta 1941, ali i prisustva nacista, na šta je ne tako davno podsetila i fasada Ministarstva spoljnih poslova. Godine 1998. prilikom njenog čišćenja ispod slojeva smoga pojavila su se obeležja Vermahta, velika latinična slova V.
Najsvežija, vraćaju nas u 1999. godinu kada su ožiljke na neka od najznačajnijih zdanja u njoj naneli NATO projektili.
 
Mešavina stilova
 
Ulica kneza Miloša je i svojevrsna slika Beograda u malom. Jer ko god prođe potesom od Mostarske petlje do Bulevara kralja Aleksandra i pažljivo osmotri objekte koji je krase uočava mešavinu arhitektonskih stilova i epoha. Hotel „Ekscelzior”, Muzička škola „Stanković”, nekadašnji savezni MUP, hrvatska ili bivša američka ambasada nemaju gotovo ništa zajedničko, ali sve one čine dušu Ulice kneza Miloša. Neka od najznačajnijih zdanja nastala su između dva svetska rata i povezuje ih isto ime – Nikolaj Krasnov. Ovaj ruski emigrant projektovao je ne samo zdanje današnje zgrade Vlade Srbije, već i zgradu Ministarstva spoljnih poslova. Autor je i projekta za dogradnju i preoblikovanje zgrade u kojoj se danas nalazi Ministarstvo finansija.
 
Biografija
 
Prostire se na teritoriji Savskog venca, Starog grada i Vračara
1872. dobila ime Kneza Miloša
1.870 metara duga
18,75 metara širok kolovoz
32 metra ukupna širina
*podaci Direkcije za puteve
 
Zanimljivosti:
 
Ukršta se sa još tri saobraćajnice sa imenima Obrenovića – Kraljice Natalije, Kralja Milana i Kralja Aleksandra
 
Ime članova dinastije Obrenović nosi nekadašnje i današnje glavno gradsko šetalište Knez Mihailova ulica
 
Prve obrise dobila je u vreme kneza Miloša (tada još poznata kao Topčiderski drum, a ne kao ulica). Taj drum bio je veoma značajan jer je grad povezivao sa kneževim dvorom (konakom) u Topčideru
U gornjem delu Finansijskog parka podignut je spomenik ovom srpskom vladaru  
Na uglu Kneza Miloša i Nemanjine trebalo bi da budu spomenik Stefanu Nemanji i spomen-kompleks „Srpski srednji vek”

Počelo uređenje pešačke zone u centru grada
Gradski menadžer Goran Vesić i član Gradskog veća Dragomir Petronojević obišli su radove koje izvodi „Beograd put” u Ulici cara Lazara u centru Beograda, saopšteno je iz „Beoinfa”.
– Danas je počelo asfaltiranje dela Ulice cara Lazara, između Vuka Karadžića i Uskočke čime je počeo završni deo radova na pretvaranju ovog dela grada u pešačku zonu. Asfaltiranje je podloga za postavljanje granitnih ploča koja počinje u petak i trajaće do kraja marta kada će novi deo pešačke zone moći da se koristi od strane građana – precizirao je Vesić.
On je naveo da je završetak poslova na uređenju Cara Lazara samo prvi deo posla na uređenju pešačke zone u centru Beograda.
– Tokom ove godine počinjemo uređenje pešačke zone na Obilićevom vencu,  u delu od Zmaj Jovine do garaže, kao i u Zmaj Jovinoj od Čika Ljubine do Vasine. Istovremeno, počinje nadogradnja garaže na Obilićevom vencu kojom ćemo dobiti više od 200 novih parking mesta, a ulaz u garažu će biti samo iz Ulice maršala Brijuzova – najavio je gradski menadžer.
On je dodao da ove godine počinje i uređenje Kosančićevog venca koji, takođe postaje pešačka zona, kao i uređenje Terazijske terase i Trga Republike. 
– U naredne četiri godine najuži centar grada, između Zelenog venca i Ulice braće Jugović, sa jedne strane i prostor između Pariske i Trga Republike, sa druge strane postaće pešačka zona. Tako će centar Beograda dobiti svoju pešačku zonu po ugledu na najveće evropske metropole – ukazao je Vesić.
Član Gradskog veća Dragomir Petronijević je istakao da će pretvaranje centra Beograda u pešačku zonu oživeti ovaj deo grada i vratiti nazad i privrednike i turiste.
– Dok su tajkuni uticali na planove razvoja grada u protekloj deceniji, neko je doneo odluku da se tržni centri grade u širem centru grada umesto na periferiji kao što je to običaj svuda u svetu. Tako su iz centra Beograda otišle najbolje radnje i ovaj deo grada je prestao da bude atraktivan. To možete da vidite po tome koliko je danas praznih lokala u najužem centru grada. Pretvaranjem u pešačku zonu ovaj deo grada će postati ponovo atraktivan za trgovce. Sledeći posao je da uredimo fasade zajedno sa građanima, ali i sami ako su u pitanju kulturno istorijski spomenici. Već ove godine, zahvaljujući pomoći premijera Vučića i Vlade Srbije uradićemo 40 fasada na Kosančićevom vencu –  najavio je Petronijević.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Za Sretenje trgovine rade uobičajeno, besplatan parking
Prodavnice, tržni centri i pijace za Dan državnosti Srbije, 15. i 16. februara, radiće uobičajeno. „Buvljak” će u ponedeljak biti zatvoren, a u utorak će biti otvoren od 8 do 16 časova.
„Parking servis” neće kontrolisati i naplaćivati parkiranje u zoniranim delovima grada. Sve javne garaže, posebna i SMS parkirališta i Služba za prenos vozila biće otvoreni i parking će naplaćivati po standardnom cenovniku. U vreme praznika biće zatvorene poslovnice Korisničkog servisa u ulicama Kraljice Marije i Mileševskoj, kao i šalter Službe parking kontrole u Starine Novaka.
Glavna pošta u Takovskoj radiće neprekidno. Na praznik će od 8 do 15 sati dežurati pošte u Savskoj, na Šumadijskom trgu, u Glavnoj ulici u Zemunu i u Ulici pilota Mihajla Petrovića. Pošte u tržnim centrima „Stadion” i „Novi Merkator” radiće od 8 do 19, a u „Univereksportu” u Nehruovoj ulici do 20 časova.

Prevrnuo se automobil, dvoje povređenih
U Beogradu je tokom minule noći Hitna pomoć imala veliki broj intervencija - 138 od čega 25 na javnom mestu. Dogodile su se tri saobraćajne nesreće u kojima su četiri osobe lakše povređene, rekla je Tanjugu portparol Hitne pomoći Nada Macura.
Na Zvezdari se u 20:29 u ulici Ljubice Luković ispred broja 22 dogodila saobraćajna nesreća u kojoj je lakše povređena jedna muška osoba starosti oko 30 godina koja je prevežena u KBC Zvezdara.
U 4:29 na tramvajvskoj okretnici kod Zoološkog vrta, dve osobe stare 22 i 28 godina su lakše povređene kada se automobil prevrnuo, prevežene su u Urgentni centar. U sudaru koji se dogodio u 5:45 na Zrenjaninskom putu na skretanju ka Padinskoj skeli povređena je muška osoba starosti oko 19 godina koja je zbrinuta na licu mesta.
Tanjug

Ustavobranitelj iz Melenaca
Melenci – Veliki doprinos donošenju Sretenjskog ustava dao je Lazar Zuban (1795–1850), rodom iz banatskog sela Melenci, bez obzira na to što njegov zavičaj tada nije bio u Srbiji. Zuban je, na osnovu evropskog iskustva, širio slobodarske ideje i težnje da Srbija bude moderna država. Osnovao je i prvu srpsku stranku koja se zalagala za ustav, a kad je ustav prvi put donesen, nije ga imala nijedna druga zemlja u okruženju. Ipak, danas se o njemu malo zna, a Grad Zrenjanin je nedavno odlučio da se nepravda ispravi i da mu se u rodnim Melencima podigne spomen-obeležje.
Ivan Bošnjak iz Melenaca, najvećeg sela u Banatu, za sebe kaže da baštini kulturu sela, ali i celog srednjeg Banata, u kojem se ono nalazi. Napisao je i nekoliko knjiga o znamenitim ljudima svog zavičaja, a o njegovom radu pohvalno su se izrazili i akademici Čedomir Popov i Vasilije Krestić. Pisao je i sakupljao građu i o Lazaru Zubanu.
– Tužno je što je brzo zaboravljen. On je bio intelektualac širokih evropskih vidika, prvi u mnogo čemu u Srbiji, a zaslužan i za stvaranje moderne srpske države i donošenje Sretenjskog ustava. Bio je uz bok Dositeju Obradoviću, Steriji, Teodoru Pavloviću. Ogledao se na mnogim poljima društvene aktivnosti u mladoj, tek stasaloj Srbiji Miloša Obrenovića. Stavio je sve svoje umne snage da joj pomogne da stane na noge i da je uvrsti u veliku porodicu značajnih evropskih naroda – kaže Ivan Bošnjak, podsećajući da su biografiju Zubana pisali i znameniti pesnik Sima Milutinović Sarajlija, etnolog Milan Đ. Milićević, Jaša Prodanović, istoričar Petar Krestić i mnogi drugi. Prelistavajući tu literaturu, Bošnjak je došao do saznanja kakva je Srbija bila u to vreme. Tako su se početkom tridesetih godina 19. veka, uoči donošenja ustava, na Kneževom dvoru vodili razgovori i konstatovano je da je za Srbiju najbolje da što pre dobije ustav.
– Ama, braćo moja, šta je to ustav da ga svi traže? Ja držim da je sada najpreče da dobijemo svoju konstituciju, a onda možemo poraditi i na tome da dobijemo taj ustav, glasno je komentarisao knez i čuveni vojskovođa Jovan Bobovac. Na to su se nasmejali prisutni Laza Zuban i Dimitrije Davidović. – Pa, kneže, to je jedno te isto, samo što je konstitucija strana reč, a ustav naša – rekla su ova dvojica.
Laza Zuban bio je izuzetno načitan, govorio je tri jezika, napisao je gramatiku na srpskom, turskom i francuskom. Boravio je u Francuskoj, gde je bio impresioniran Revolucijom 1789. Mada se ona



Lazar Zuban kao Filip Višnjić

Da je Lazar Zuban bio cenjen i kao guslar svedoči i poznata slika Anastasa Jovanović „Srbi oko guslara”, na kojoj je slikar za lik guslara uzeo upravo Zubana, a pored njega tu su Njegoš, Karadžić, Mihailo i Milan Obrenović, Vuk Stefanović Karadžić, Branko Radičević i drugi ugledni Srbi, zajedno s narodom. Interesantno je da je lik guslara kasnije preimenovan. Naime, za poznatu monografiju „Znameniti Srbi 19. veka”, koja je izašla u Zagrebu 1901, u tamošnjoj „Srpskoj štampariji” za potrebe monografije kopirali su Zubanov lik, izdvojili ga sa slike i dali mu ime Filipa Višnjića, guslara iz legende koji je opevao boj na Kosovu.

odigrala ranije, na njega su uticale njene posledice, naročito u pogledu građanskih prava. Kao prebeg iz Zemuna, a bio je čest slučaj da srpski intelektualci iz Vojvodine dolaze u Srbiju, dospeo je do Šapca, gde je jedno vreme bio sekretar šabačkog vladike Gerasima Georgijevića. A onda postaje pisar kod Miloševog brata Jevrema Obrenovića, a ovaj ga je preporučio Milošu za pisara. Kasnije će se angažovati na pisanju i donošenju prvog srpskog ustava. Kao član komisije u kojoj je bio i Vuk Karadžić, on je ovaj poznati dokument stilski uobličio, a pre toga stekao je iskustvo prevodeći Napoleonov ustav sa francuskog.
U godinama uoči donošenja Sretenjskog ustava Zubak je u beogradskoj Bosanskoj ulici, danas Admirala Geprata, imao kuću koju je zvao odžaklija. Tu su se na poselima okupljali razni gosti, pre svega pismeni ljudi. Dvaput nedeljno na skupove u odžakliju dolazili su pripadnici ustavobranitelja, pa je ona bila njihov svojevrsni klub. Jedno vreme sednice ustavobranitelja bile su tajne. Uglavnom građanska okupljanja su postala gotovo svakodnevna i tada su nastale prve političke tribine u Beogradu i Srbiji. Najčešće se raspravljalo o ekonomskoj i kulturnoj izgradnji zemlje, o potrebi da se stvaraju mladi i školovani kadrovi. Na taj način da se biraju duhovno nadareni mladići i šalju na visoko školovanje na evropske univerzitete. Posle njihovog povratka, Srbija bi bila spremna za neophodni duhovni preporod. Isticala se potreba da se grade škole po celoj Srbiji, ne samo po slobodnim gradovima, nego i po selima. Sam Zuban, pošto je znao jezike, nabavljao je štampu iz evropskih gradova i čitao ih na svojim poselima, gde je obavezno podnosio i referate o najnovijim dešavanjima u svetu. Ovde su se vodile i rasprave o književnosti i naročito o jeziku. Zabeleženo je da je na tim skupovima Maca Punktatorka, supruga Zubanovog prijatelja i poznatog pesnika Sime Sarajlije, agitovala da se zakonom osnovna pismenost obezbedi i za žensku decu. Posela u odžakliji imala su i umetnički karakter, kad se govorilo o domaćoj i evropskoj književnosti. Svako poselo završavalo se pevanjem, a gusle je uzimao i sam Lazar Zuban, kažu jedan od najboljih guslara svoga vremena.

RTV: Cisterna sa „neutvrđenom materijom” se izlila u Bečeju
NOVI SAD - Iz jedne cisterne na ulazu u Bečej izlila se velika količina neutvrđene materije, javila je danas Radio-televizija Vojvodine. Cisterna je u vlasništvu jedne firme iz Pančeva, a izlivena materija je vlasništvo Naftne industrije Srbije (NIS). Na mesto nezgode još u toku noći izašle su vatrogasna i policijska ekipa, kako bi se sadržina cisterne sprala sa puta i okolne zelene površine, a i danas pre podne radnici koji nisu želeli da se predstave, uklanjali su ostatke izlivene materije. Pre dva dana u Srbobranu se izlila sirova nafta iz kamiona-cisterne koji je prevozio naftu sa NIS-ovog naftnog polja nadomak ovog vojvođanskog mesta. U NIS-u su tada naveli da se nafta izlila iz cisterne preduzeća „Eko maber”, te da su preduzete sve mere kako bi se saniralo izlivanje.
„Nafta se izlivala u kilometarskoj traci, kroz ulice i sam centar Srbobrana. Sanacija je u toku, ali su posledice vidljive. Na sve strane praškasti materijal kojim se nafta sanira. Ko će njega pokupiti i koliko su on i sirova nafta koja nije uklonjena, već samo sprana sa puta, štetni po životnu okolinu?”, upitao je predsednik Ekološkog pokreta Srbobrana Dragan Kurjački. On je upitao ko je dozvolio NIS-u da vozi opasne materije kroz samo naselje, i to ulicom u kojoj je zabranjeno kretanje teretnim vozilima preko pet tona.
Beta
--------------------------------------------------------------------------------------------------------------
MUP: iz kamiona iscurela obična glina, nema opasnosti
Materija koja se izlila iz priključnog vozila kamiona na kružnom toku na ulazu u Bečej, obična je glina i nema nikakvih opasnosti za građane, niti za okolinu, rečeno je Tanjugu u Birou MUP-a. Glina, odnosno obična zemlja, služi za hlađenje burgija na bušotinama za potrebe NIS-a, a iscurila je jutros oko tri ujutru iz kamiona, koji se nagnuo prilikom ulaska u „malo nezgodan” kružni tok na ulazu u Bečej. Vatrogasci i policija bili su na licu mesta, utvrdili da se ne radi ni o kakvim opasnim materijama i očistili su svu iscurelu glinu sa lica mesta.
Tanjug

Protiv zaborava slučaja „Hladnjača”
Berlin - Sinoć je u okviru programa Forum svetsku premijeru imao film „Dubina dva” Ognjena Glavonića, jedan od pet srpskih filmova odabranih za prikazivanje na ovogodišnjem Berlinalu.
Glavonićev osamdesetominutni ekperimentalno-dokumentarno-elegični triler, svojevrsni je filmski memorijal žrtvama jednog zločina počinjenog na Kosovu 1999. kojeg i danas, 17 godina posle u Srbiji prati oreol javne tajne.
Reč je o slučaju „Hladnjača”, o hladnjači punoj ljudskih tela potopljenoj u Dunav, nadomak Tekije, i operaciji zvanoj „Dubina 2” tokom koje su leševi iz hladnjače u tajnosti preneti i zakopani u masovnoj grobnici u trening-kampu Specijalnih antiterorističkih jedinica nadomak Batajnice.
Glavonić o ovom događaju filmski pripoveda na nesvakidašnji način. Isključivo kroz vizuelni znak i vizuelni entitet, kroz uznemirujuće scene prirode sa originalnih lokaliteta događaja, kroz sudar magične filmske slike (izvanredan doprinos snimateljke Tatjane Krstevski) i reči autentičnih svedoka i učesnika, a da im se ni lica, ni tela, nijednog trenutka u filmu ne vide. Glasovi koji odjekuju kao podloga filmskoj slici. Glasovi svedoka: Boška Radojkovića, Časlava Golubovića, Božidara Protića, zaštićenih svedoka K87, K88, K72, K 83 snimljenih na haškim suđenjima Slobodanu Miloševiću, Nikoli Šainoviću, Nebojši Pavkoviću, Vladimiru Lazareviću, Sretenu Lukiću, Dragoljubu Ojdaniću, Milanu Milutinoviću i Vlastimiru Đorđeviću; glasovi Širete Beriše (žene čiji je muž i četvoro dece ubijeno u Suvoj Reci, a leševi pronađeni u masovnoj grobnici), Obrada Stevanovića i Marka Minića koji je tokom 2002. godine proveo šest meseci na iskopavanjima u Batajnici, popisujući predmete i odeću sa tela nađenih u jamama.
Osim Minića, koji je jedini posebno intervjuisan za potrebe filma, svedočanstva svih ostalih filmskih aktera su zapravo originalni tonski zapisi sa različitih suđenja za ovaj slučaj, koja su bila prikazivana na televizijama u Srbiji. Koristeći igru svetlosti i senki i zvuka, kombinujući govorne iskaze i snimke sa mesta gde se zločin dogodio, Glavonić tvori uzbudljiv i snažan film koji direktno utiče na maštu i emocije gledalaca. Film „Dubina dva” je autorov pokušaj da baci svetlo i da glas događaju koji je, po njegovom mišljenju, „namerno sahranjen u tišinu”.
Ovaj, prvi Glavonićev dugometražni film, nastao je u produkciji njegove „Non-Aligned Films” producentske kuće i Fonda za humanitarno pravo. Glavonić potpisuje i scenario i režiju, fotografiju Tatjana Krstevski, montažu Jelena Maksimović, dizajn zvuka Jakov Munižaba, pridodajući svojim pojedinačnim doprinosima visokom kvalitetu ovog Glavonićevog filma.



Holivud za izbeglice

Berlin - Još prvog festivalskog dana svu pozornost nemačke, ali svetske filmske javnosti „ukrao” je Džordž Kluni, koji se na crvenom tepihu pred premijeru filma „Hajl, Cezar”, pojavio u društvu supruge Amal, čuvene advokatice.Reagujući na poziv direktora Berlinala Ditera Koslika za dobrovoljne novčane priloge namenjene migrantima koji su tražioci azila u Nemačkoj, Kluni je još tokom konferencije za novinare najavio da će se tim povodom susresti sa premijerkom Angelom Merkel, što je „otvorilo vrata” za niz festivalskih spekulacija na temu veličine „holivudskog iznosa”.Džordž Kluni je i inače poznat kao veliki humanitarac, pa se očekuje da će njegova izjava o holivudskoj podršci rešavanju migrantske krize u Nemačkoj  (zbog čega je Merkelovu ovde veoma kritikuju), potstaći i ostale zvezde da se prikljuće dobrovoljnom davanju nočanih priloga...

Ognjena Glavonića (1985), televizijskog i filmskog reditelja iz Pančeva, naša ali i međunarodna publika do sada je poznavala po kratkim filmovima koji su bili prikazivani i nagrađivani na 50 svetskih festivala, ali i po duhovitom i popularnom srednjemetražnom filmu „Živan pravi pank festival”. Srpsku premijeru filma „Dubina dva” planira uskoro u beogradskom Domu omladine. Na 44. beogradski Fest ga, kaže, nisu zvali...
Posle sinoćne svetske premijere Glavonićevog filma, u njegovu i u čast svih ostalih filmova srpske produkcije koji će u narednim danima biti viđeni na Berlinalu, Filmski centar Srbije je priredio prijem u prostoru berlinske „Umetničke škole”, nadomak čuvenog Čeking point Čarli koji je nekada razdvajao istočni od zapadnog Berlina. Prijemu su prisustvovali ministar za kulturu Srbije Ivan Tasovac i naš ambasador u Berlinu Dušan Crnogorčević...
U glavnom takmičarskom programu 66. Berlinala, već su viđeni tunižanski debitanstki film „Hedi” Mohameda Ben Atije, „Ponoćni specijal” američkog reditelja Džefa Nikolsa sa Kirsten Danst u jednoj od glavnih uloga, „Boris bez Beatris” kanadskog autora Deni Kotea, kao i francusko-nemački film „Stvari koje dolaze” Mije Hansen-Lov sa Izabel Iper u ulozi profesorke filozofije. Za „Zlatnog medveda” takmiči se i jutros prikazani dugometražni film italijanskog dokumentariste Đanfranka Rozija („Sveti gral”). U novom filmu „Požar na moru” Rozi „hvata” život i svakodnevicu na najudaljenijem italijanskom ostrvu Lampeduza, koje je već godinama prvo na udaru stotinama hiljada izbeglica i migranata iz Afrike i Bliskog istoka na njihovom stradalničkom putu ka boljem životu u obećanoj Evropi...

Srpsko-albanski „Romeo i Julija” u Zagrebu
ZAGREB - Predstava „Romeo i Julija”, u kojoj reditelj Predrag Miki Manojlović interpretira ljubavnu dramu Vilijema Šekspira kroz srpsko-albanski sukob, izvedena je sinoć u Zagrebačkom kazalištu mladih, a zagrebačka publika nagradila je glumce dugačkim aplauzom i ovacijama, prenela je danas agencija Hina.
Predstava je izazvala veliki interes pa je ZKM morao da postavi na pozornicu dodatne tribine, tako da su glumci igrali u međuprostoru dva gledališta, a jednako je popunjen bio i naknadno uveden još jedan poslepodnevni termin. U produkciji Radionice integracije iz Beograda i kulturno-umetničke organizacije Ćendra Multimedia iz Prištine, predstava je premijerno bila izvedena u aprilu 2015. godine u beogradskom Narodnom pozorištu nakon čega je usledilo i izvođenje u Prištini.
Manojlović, koji potpisuje i režiju i adaptaciju teksta, okupio je na projektu glumce iz Prištine, Beograda, Sombora, Tirane i Njujorka, među kojima su i Tristan Halilaj kao Romeo, Milica Janevski kao Julija, Nikola Rakočević, Nebojša Glogovac i Goran Jevtić. Šekspirovu dramu u balkanskom kontekstu Manojlović je postavio na albanskom i srpskom jeziku bez prevoda, doslovno interpretirajući problem međusobnog nerazumevanja koji je u temeljima poznatog tragičnog zapleta o mladim veronskim ljubavnicima čija je ljubav okončana smrću zbog svađe njihovih porodica.
Glumci emotivno snažne i uverljive predstave, dodatno su na kraju naglasili poruku prijateljstva i pomirenja te postavke, prošetavši po gledalištu i pojedinačno se rukujući i upoznavajući s publikom zagrebačkog ZKM.
Beta

Tin Ujević –najveći hrvatski boem u Skadarliji
Ako je raj velika biblioteka, kao što ga je zamislio Borhes, onda se među brižnim čitaocima u njemu nalazi i Avgustin Tin Ujević, krunisani kralj skadarlijskih boema, enciklopedijskog znanja, samotnjak u gomili sveta, razočarani idealista, Evropejac i Jugosloven, mistik, posvećenik ljudske duše. Kako bi reagovao kada bi čuo da srpska, hrvatska i bosanska nacionalna televizija sada, prvi put posle ratova devedesetih, sarađuju zajedno stvarajući igrano-dokumentarnu seriju o njegovom životu? Možda bi ponovio, kao što je novinarima nekada govorio, da ne mari za publicitet. A gde god da se pojavio, svojim nastupom izazivao je pažnju, pa i pišući ovako:
– Bio sam u tamnici, u izgnanstvu; vidio sam kasarne, seminar, institute za trovanje mozga, sagrešio sam, gladovao sam, mislio sam da ću poludjeti, što god sam poduzeo, sve je propalo; pisao sam mnogo; nisam publikovao ništa, ljubio sam nesrećno, pa i raskinuo se od ljubavi; nikakvih škola nisam u redu svršio; došao sam zbog svoje netaktičnosti u sukob sa većinom „sila” u Evropi; ostao sam na koncu na drumu...
Avgustin Ujević (1891–1955) rođen je u Vrgorcu kod Imotskog, gimnaziju je završio u Splitu, a Filozofski fakultet pohađao je u Zagrebu. Pred Prvi svetski rat bio je jedan od najaktivnijih u pokretu jugoslovenske omladine, zbog čega je bio zatvaran. Rat je proveo u Parizu, godine 1916. sastavio je na francuskom Osnovnu gramatiku srpskog jezika. Zatim je došao u Beograd. Živeo je i u Sarajevu, Splitu, Zagrebu, a sjajne poetske zbirke „Lelek sebra” i „Kolajna”, objavio je upravo tokom beogradskog perioda. 
Po rečima Marka Novakovića, urednika Dramskog programa RTS-a, igrano-dokumentarna serija „Tin – trideset godina putovanja” odličan je početak saradnje između Radio-televizije Srbije i Hrvatske radio-televizije. Snimanje u Hrvatskoj već uveliko traje, dok će osam, od ukupno šezdeset dana snimanja čitavog projekta, u Beogradu početi u maju. Pored Zagreba, Beograda, Pariza, Sarajeva, Splita, pesnikov život biće rekonstruisan i u Imotskom.
– Lik mladog Tina Ujevića tumačiće Igor Kovač, a starijeg Milan Pleština. Serija se sastoji od četiri epizode u trajanju od 55 minuta, režira je Davor Žmegač, a producira Jasmina Božinovski Živalj i biće završena na jesen 2017. godine. Tin Ujević bio je u to vreme dobri duh našeg grada i jedan od njegovih simbola. Serija će biti snimana na Terazijama, kod hotela „Moskva”, na Trgu Republike, kao i na Tašmajdanu, i naravno u nezaobilaznoj Skadarliji – kaže Marko Novaković.
Tin je najviše voleo Pariz i Beograd, u Parizu je bio nesrećno zaljubljen u poćerku srpskog konzula Milenka Vesnića, a među beogradskim ulicama izdvajao je Skadarliju.
– Prije svega, ja bih najurio iz Beograda sve spekulante, porušio bih banke, Narodnu skupštinu preselio bih u neko provincijsko mesto, na primer u Stenjevac (duševna bolnica), zatvorio bih umjetničko odeljenje, a ministre bih smestio na jedan brod... Od svih prijestoničkih ulica ostavio bih Skadarliju, Vasinu, jedan deo Poenkareove (današnja Makedonska) i Terazije – govorio je Tin Ujević.



Prosjaci pred crkvom

Prosjaci zebu na steni pločnika,do bašta, do turskih groblja.Prosjaci prose od šetača i noćnikas pruženom rukom bezvoljnoga roblja.Čuče majke, u krilu s čedom:ta rahitična jadna dojenčad što visio materinskoj sisii vidi svetlo prvim gledomu sažaljenju ljudi, redom! No ovi pred crkvom su pobožni prosjaci:Bogu se mole, a od ljudi prose.Na stepeništu crkvenom bosjacitrag skrušenosti usred čela nose.Znaju za bogate, i zovu ih ljudi:duh živi u njima kao Hrist u Judi.Oni prose i mole,mole i prose,i znadu za svete simbole,za vajane idole,i breme s verom snose. Na putu u prekogrobljekao zalog nose, mesto dela, gole ruke:od tvorca prosi robljeraj kao poklon za pasivne muke,za umirene ruke. Prosjaci mole milostinju,prosjaci prose raj.Smiluj se, Bože, priloži, dajgroteskni milodar taj! Pesma je objavljena 6. januara 1934. godine u „Politici“

Hroničar Beograda Kosta Dimitrijević zabeležio je sećanje na trenutak kada je 1920. godine Tin stigao u Beograd, sa kožnom torbom punom knjiga i rukopisa i uputio se pravo u čuvenu „literarnu” kafanu „Moskva” gde je slučajno seo za sto pesnika i boema Rake Drainca.
– Govorio je neumorno, razvijajući teze po svojoj volji, ređajući arabeske događaja, mozaike likova, simfoniju zbivanja. Slušao sam ga kao nikog do tada. Prvi put sam se zadivio zlatousnosti čoveka – pričao je Drainac tada.  
Ovo Tinovo i Drainčevo prijateljstvo u kafanama kod „Tri šešira”, „Bums-kelera”, u siromaštvu, ovekovečeno je u anegdotama, poput one u kojoj kelner pita Drainca šta želi da poruči, a ovaj mu kaže:
 – Ništa!. Kada je kelner isto to pitao i Tina, on je odgovorio: – Isto to, samo sa čašom vode! Strašno sam žedan... Najviše prepričavani događaj u vezi sa težnjom Tina Ujevića da skanladizuje malograđansku skučenost jeste prizor kada je trebio vaške u „Moskvi”. Danas bi to bio vrlo uspešan umetnički performans...
Pričalo se i o tome kako je prezadužen bežao od razgoropađenih gazdarica ostavljajući knjige i rukopise, kako je novac ušivao u kaput, pa onda ostajao i bez kaputa, kako je radio u antikvarnici čuvenog Vlajka Ignjatovića Marsovca, pa ga je nagovorio da pošalje telegram na Mars. Njih dvojica sročili su tekst pošiljke: „Stanovnicima Marsa – Vasiona, javite imate li antikvarnih stvari. Antikvarnica `Guslar` Vlajka Ignjačevića – Beograd – Kralja Aleksandra 60 – SHS, Evropa, Zemlja”. Tako je Ignjačević prozvan Marsovcem.
Najburlesknije je svakako bilo skadarlijsko boemsko krunisanje Tina Ujevića, u podrumu „Bums-kelera”, kod gazda Pere Svilenog. Kako je pisao Kosta Dimitrijević, novine su izvestile o tome: u ponoć, uz cigansku muziku Tin je bio nošen na rukama, a zatim krunisan kraljevskom kapom od kartona. Karnevalsku atmosferu upotpunio je govorom, u kojem je škakljivim izrazima „detronizovao” članove kraljevske porodice. Zbog ovog „verbalnog delikta” Tin je bio uhapšen, a zatim i proteran iz Beograda 1925, da bi se posle godinu dana vratio.  
Njegov potonji osećaj Sarajeva sadržan je u ovom utisku: „Doživljaj Sarajeva bit će za me doživljaj jednoga tajanstva u magli, trepetljiva i nejasna spoznaja da sam spustio stopu u zagonetni i neprobojni svijet”.
Nasuprot ovom ispoljenom licu, Ujević je imao drugačije prizore unutarnjeg života, misao o problemu savesti koja treba da bude u korenu svakog umetničkog dela, a Rade Konstantinović primetio je da je se Ujević plašio te svoje potrage za apsolutnom lepotom u jeziku jer je slutio da ta lepota, za kojom se potucao po svetu, zahteva i apsolutno davanje, samouništenje... O stvaralačkoj snazi Tina Ujevića govori i podatak da zagrebačko izdanje Sabranih dela Tina Ujevića iz šezdesetih godina prošlog veka sadrži čak sedamnaest tomova sa više od 8.000 stranica. Pisao je Ujević u svojim esejima:
„Nalazim da je glavna stvar problem savjesti: nije dosta dobra nijedna knjiga, pogotovo ne moderni roman, ako nije na svakoj stranici Ispit Savjesti... Svijet intenzivnoga i dubokoga mišljenja jeste svijet blaženstva, s kojim se ništa ne može uporediti na zemlji, jer je to tek zaneseni obajani svijet umjetnosti i filozofije, iz koga će kao cveće procvasti najlepše mirisave biljke duševnih proizvoda. Posegnuti ovamo, i to ovako duboko, znači postati drugi čovjek, promjeniti sve svoje navike, izgubiti smisao za sve one svakodnevne sitnice kojima građanski svijet podaje toliku važnost...”

Kriza opustošila investicije u Srbiji
Prošlogodišnje strane direktne investicije nagoveštavaju da se ekonomija najzad kreće uzlaznom linijom. U 2015. godini strani investitori uložili su novih 1,5 milijardi evra što je za oko 300 miliona evra više nego godinu dana ranije.
Ipak ta ulaganja znatno zaostaju za vremenom pre krize. Na ukupan pad investicija, što će reći i domaćih i stranih, i državnih i privatnih, prethodnih dana ukazala je i Evropska banka za obnovu i razvoj (EBRD) u svom izveštaju o tranziciji regiona. Po njima Srbija je godišnje „kratka” za investicije na nivou od tri odsto bruto domaćeg proizvoda što iznosi oko milijardu evra.
Dodatno, nedostatak investicija je problematičan i ukoliko se pogleda drugi podatak EBRD-a, a to je da je Srbija rekorder po padu investicija za vreme krize. Za to vreme, tačnije od 2009. do 2013. pad investicija kod nas iznosio je sedam odsto, u Ukrajini, Moldaviji, Kavkazu oko 6,5, u centralnoj Evropi oko 3,5 procenata. Toliki je pad bio i u Jugoistočnoj Evropi. U Rusiji pad je bio manji od dva odsto.
EBRD nam zamera i da smo u pogledu javnih, odnosno državnih investicija, znatno podbacili, a upravo su one neophodne za dugoročan rast i zato javne investicione projekte treba ubrzati. Po njima, poboljšana saobraćajna mreža može da bude glavni pokretač rasta jer direktno utiče na strane direktne investicije i spoljnu trgovinu.
I domaći stručnjaci su, inače, upozorili da će nas pad investicija koštati. Pavle Petrović, predsednik Fiskalnog saveta je na tradicionalnom decembarskom savetovanju na Ekonomskom fakultetu, ukazao da su investicije, kao komponenta BDP-a, najviše umanjene u odnosu na 2008. godinu. Prema njegovim podacima, realni pad iznosi čak i 25 odsto što je glavni uzrok stagnacije. Bez snažnih ulaganja nema visokog i održivog rasta, a priliv investicija u 2015. predstavlja preokret.
Milojko Arsić, profesor na Ekonomskom fakultetu u Beogradu, kaže da je EBRD do pomenutog podatka o nedostatku investicija na nivou tri odsto BDP-a došao poredeći nas čije ukupne investicije iznose 19 odsto BDP-a i Centralnoistočne Evrope (CIE) gde taj prosek iznosi 22 odsto.
– Mi treba da povećamo ukupne investicije na veći nivo od tog, jer su i njihova ulaganja zbog krize smanjena. Poređenja radi, pre krize u periodu 1995–2008. u tom regionu ukupne investicije su prosečno iznosile 25 odsto BDP. To je nivo kome treba da težimo. Država treba da poveća svoje investicije za jedan do 1,5 odsto, a i privatnici zbog poboljšanja privrednog ambijenta. U delu privatnih investicija brže reaguju stranci, jer imaju više para – smatra Arsić.
On dodaje da su javne investicije u proseku bile za preko dva odsto BDP niže nego u CIE, dok su i privatne investicije bile niže od proseka CIE, ali je to odstupanje manje i iznosi jedan odsto. Država može da utiče na rast ukupnih investicija kroz povećanje javnih investicija sa 2,5 na četiri do pet odsto i stvaranje podsticajnih uslova za povećanje privatnih investicija na 20 odsto BDP.
Strane direktne investicije su u drugoj polovini prošle godine znatnije porasle, čak brže nego u drugim zemljama. Objašnjenje za to je velika količina jevtinog kapitala uz reforme na poboljšanju privrednog ambijenta. Arsić kaže da bi za značajnije rezultate takav tempo investicija trebalo da se nastavi i narednih godina.
Povećanje javnih investicija za jedan do dva odsto BDP bi, preko povećane tražnje, takođe kratkoročno uticalo na ubrzanje privrednog rasta. Bolja infrastruktura – novi i obnovljeni putevi i železničke pruge – dugoročno bi povećala stopu rasta privrede. 
Ipak, za rast privrede ključno je povećanje privatnih investicija, ukazuje Arsić, a investitori pored makroekonomske stabilnosti i dobre infrastrukture zahtevaju i dobro uređene institucije i snažan finansijski sektor. Razna istraživanja, međutim, Srbiju po kvalitetu institucija svrstavaju na samo dno evropskih zemalja. Godinama se ponavlja da je zaštita vlasničkih prava slaba, nezavisnost sudstva niska, korupcija visoka, dok je privreda opterećena komplikovanim, nejasnim i nepotrebnim propisima.

U Rusiju odlazi samo sveža jabuka
Subotica – Prehrambena industrija Subotice već godinama je svedena na proizvodnju hleba i mleka. Poljoprivredna prerada je, bar kada je u pitanju ratarstvo, izgubila korak. Iz voćnjaka i povrtnjaka do kupaca stižu samo sveže namirnice, a nekada je na konzerviranju voća i povrća, pravljenju džemova, kompota, sokova ili turšije, počivalo nekoliko velikih preduzeća. Posle njihovog gašenja, iako je prostor ostao upražnjen, nisu se pojavili novi prerađivači, pa čast dobrih domaćina koji spravljaju zimnice brane male privatne firme.
U legalnoj prodaji sada je već gotovo nemoguće pronaći teglu pekmeza od ovih prerađivača koji ne rade na industrijski način, tvrdi za „Politiku” Sava Duvnjak, predsednik udruženja „Ukusi tradicije”, koje okuplja tridesetak privatnika i udruženja koji se bave proizvodnjom hrane spremljene na domaći način.
Mada su u pitanju proizvodi koji su nešto skuplji od industrijskih, Duvnjak kaže da nisu problem kupci, već upravo kako napuniti rafove. – U Subotici postoje tek dve ili tri male privatne firme koje se bave proizvodnjom slatke zimnice, pekmeza, slatka, sokova, kompota, a tražnja za njihovom robom, posebno ako je bez aditiva i konzervansa, ogromna je. To je i današnji trend da ljudi nastoje da znaju od koga su kupili hranu i pod kojim uslovima je ona pripremljena.
Najzastupljenije voće subotičke peščare jeste jabuka, a onako kako je ubrana ona se isporučuje uglavnom ruskom kupcu. Željko Nimčević, jedan od osnivača zadruge „Voćko” u Tavankutu, kaže da je gotovo sva jabuka otišla u izvoz. Oko naselja Tavankut, kraja koji je poznat upravo po voćnjacima i povrtarskim kulturama, ima oko hiljadu hektara voćnjaka, a od toga dve trećine čine zasadi jabuka koji na pesku rode i do 40 tona po hektaru. Na podlozi od kvalitetnije zemlje, kuda se sada sele voćnjaci, i prinosi su za 50 odsto viši.
Sva jabuka odlazi put Rusije, a s obzirom na to da je reč o ogromnom tržištu, nije ni bilo motiva da se ulaže u neku vrstu njene prerade. Posebno kada se kao ove godine preklope klimatski i politički uslovi.
– Zbog visoke temperature jabuka je rodila od 10 do 50 odsto manje, a pri tome još uvek traju sankcije EU prema Rusiji, pa je tako ostala „rampa” za poljske jabuke kao našu najveću konkurenciju. Zahvaljujući tome, ni jedna jabuka nije ostala neprodata, a cena im je gotovo dvostruko viša – kaže nam Nimčević. U takvoj situaciji, smatra, nema mnogo interesa u ulaganje u proizvodnju koja će jabuci dodati vrednost.
– Sa najavljenim manjim subvencijama, sa sve većim ulaganjima u podizanje novih zasada, nerealno je očekivati da će neko bez pomoći države investirati u preradu, mada je primetna velika potražnja za voćnim sokovima i sigurno bi to bio profitabilan posao – dodaje ovaj voćar.
Duvnjak navodi da samo jedan proizvođač u Subotici pravi sokove od jabuke, a da veliki problem u razvijanju lokalnih proizvođača hrane predstavlja i zakonska regulativa koja ne dozvoljava poljoprivrednim gazdinstvima da se bave preradom, što je, primera radi, suprotno EU zakonodavstvu.
– Izvoz i dobar plasman ima samo rod prve klase, a manje lepi plodovi su obično završavali u pekmezima ili sokovima. Umesto toga mi danas imamo da se, kao što je ove godine bio slučaj sa višnjom, ona i ne skine sa drveta jer njena prodajna cena ne pokriva troškove branja – kaže Duvnjak. Kao dobar navodi primer opštine Blace koja je uspela od svoje prerađene šljive da napravi prepoznatljiv brend.

Da li izvršitelji ulaskom u stan krše Ustav?
Nacionalna organizacija potrošača Srbije (NOPS) smatra spornim to što privatni izvršitelji imaju zakonsko pravo da bez sudskog naloga ulaze u privatne stanove građana i popisuju i plene imovinu dužnika. Ova organizacija je pokrenula inicijativu da se promene ove sporne odluke zakona jer su u suprotnosti sa Ustavom Srbije, odnosnom članom koji garantuje nepovredivost stana. Prošle nedelje Ustavni sud je NOPS-u dostavio rešenje kojim se pokreće postupak za ocenu ustavnosti i o ovom predlogu trebalo bi da se izjasni Skupština Srbije u narednih 60 dana.
– Privatni izvršitelji su fizička lica i preduzetnici i smatramo da ne mogu bez pismene odluke suda i protiv volje vlasnika da uđu u stan, pretresaju i popisuju imovinu – kaže Goran Papović, predsednik Nacionalne organizacije potrošača Srbije.
Prema njegovim rečima, odluka da se podnese inicijativa za ocenu ustavnosti pojedinih članova Zakona o izvršenju i obezbeđenju iz 2011. godine doneta je na osnovu velikog broja prigovora potrošača koji su se žalili na rad i postupanje privatnih izvršitelja prilikom prinudne naplate dugovanja. Ovaj zakon je, inače, u međuvremenu više puta menjan, ali su ostale nepromenjene sporne odredbe kojima je propisano postupanje izvršitelja prilikom izvršenja.
– Naš pravni tim se obrazlažući deo inicijative pozvao na član 40. Ustava Republike Srbije kojim je utvrđena nepovredivost stana i zabrana da ma ko bez pismene odluke suda uđe u tuđi stan ili druge prostorije protiv volje njihovog vlasnika da u njima vrši pretres. Mislimo da je zakonodavac, pored obavezivanja izvršitelja da bude „pristojan“, trebalo da predvidi da je izvršitelj dužan da od suda traži dozvolu za sprovođenje izvršenja u stanu dužnika. Budući da im je zakon, uvodeći privatne izvršitelje kao fizička lica, odnosno preduzetnike, dao izuzetno široka ovlašćenja, poput onog da svojim zaključkom mogu odlučivati o sprovođenju izvršenja u stanovima, poslovnim i drugim prostorijama protiv volje vlasnika i menjati predmete i sredstva izvršenja ako ne uspeju da naplate dugovanje – objašnjavaju u NOPS-u.
Kao primer oni navode to da je privatnim izvršiteljima dozvoljeno da, ako blokadom nečije zarade ne uspeju da naplate potraživanje, svojim zaključkom odluče da se izvršenje sprovede na pokretnoj imovini dužnika. Dešavalo se da su u ovakvim slučajevima izvršitelji popisivali i domaće životinje.
NOPS spornom smatra i praksu da u slučajevima kada dužnik ne stanuje na adresi na kojoj ima prijavljeno prebivalište i zbog toga ne primi zaključak izvršitelja, ova odluka postaje pravosnažna i izvršna time što je postave na oglasnu tablu suda. Izvršitelji na osnovu toga donose zaključak na koji dužnik nema pravo žalbe i zatim, bez odluke suda, naplaćuju dugovanje blokirajući zaradu, popisujući imovinu...
– Potpuno su nejasni i pravno neutemeljeni razlozi zbog kojih su zakonodavac i Ministarstvo pravde privatnim izvršiteljima poverili ovako širok obim javnih ovlašćenja, omogućivši na taj način nekome ko ima status preduzetnika i posluje u svoje ime i za svoj račun da preduzima mere koje su u pravno uređenim državama poverene isključivo državnim organima – objašnjava Goran Papović i dodaje da bi promena ovog propisa na inicijativu NOPS-a bio veliki uspeh jedne potrošačke organizacije, kao i svih građana Srbije koji u ovakvim situacijama često traže zaštitu od njih.
Široka ovlašćenja izvršitelja
– postupa po predlogu za sprovođenje izvršenja i određuje način izvršenja, ako izvršni poverilac nije odredio način izvršenja;
– postupa po predlogu za izvršenje na osnovu verodostojne isprave radi ostvarenja novčanog potraživanja po osnovu izvršenih komunalnih i sličnih usluga;
– dostavlja svoja akta, kao i podneske i sudske odluke po ovlašćenju suda;
– utvrđuje identitet stranaka i učesnika u postupku izvršenja;
– prikuplja podatke o imovinskom stanju dužnika;
– donosi zaključke;
– popisuje, procenjuje imovinu, plenidbu i prodaju pokretne imovine i nepokretnosti;
– o svom trošku i na svoju odgovornost poverava trećim licima prodaju imovine;
– prima i čuva popisanu ili obezbeđenu imovinu, nalaže prenošenje vlasništva nad imovinom i obavlja deobu imovine i novčanih sredstava ostvarenih njenom prodajom;
– sprovodi iseljenje i druge izvršne radnje;
– na zahtev dužnika, odnosno izvršnog poverioca posreduje u slučaju sporazumnog rešenja;
– prima i prenosi novčana sredstva, u skladu sa ovim zakonom.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Zadržavanje lične karte – nezakonito
Iako mnogi na ulazu u državne institucije bez pogovora ostavljaju lična dokumenta na portirnicama, malo ko zna da građanin ima pravo da traži od nadležnih u obezbeđenju da ga puste u objekat samo na osnovu uvida u ličnu kartu, bez zadržavanja dokumenta.
– Onaj ko insistira na ostavljanju ličnog dokumenta, osim u slučaju da je to zakonom izričito predviđeno krši pravo na zaštitu podataka o ličnosti. Ako još uskrati ulaz u zgradu, krši i druga prava građana – kaže za „Politiku” Rodoljub Šabić, poverenik za informacije od javnog značaja i zaštitu podataka o ličnosti.
Kada na ulazima u zgrade organa uprave, sudova, ali i javnih institucija službenici zatraže ličnu kartu, najčešće je zadrže na portirnici i vrate je građaninu kada on napušta zgradu. Poverenik je



Lični podaci „na izvolte”

Pre nešto više od godinu dana javnosti su bili izloženi lični podaci oko 5,2 miliona punoletnih građana Srbije.
– U Agenciji za privatizaciju, gde je u postupku nadzora utvrđeno da je „Evidenciji nosilaca prava”, koju je agencija prijavila kao „zbirku koja se vodi na posebnom računaru, osiguranu sistemom lozinki za autorizaciju i identifikaciju, koju mogu da koriste samo ovlašćena lica”, pristup bio moguć od bilo koga i na jednostavan način. Nakon intervencije poverenika, „rupa je zatvorena”, ali riziku neovlašćene obrade i zloupotrebe, bila je izložena ogromna količina ličnih podataka – ime, prezime, jedinstveni matični broj građana i neki drugi podaci. Tada sam rekao da želim da verujem da će bar ovaj skandalozni slučaj dovesti do ozbiljne promene u odnosu države prema pravu građana na zaštitu podataka o ličnosti. Nažalost, ništa se bitno nije promenilo nabolje – kaže Rodoljub Šabić.

više puta upozoravao da je takva praksa nezakonita. Zbog toga je ministar unutrašnjih poslova pre nekoliko meseci uputio depešu svim organizacionim jedinicama MUP-a, kojom je naložio da se sa takvom praksom prestane.
– Bilo bi logično da i drugi koji se bave obezbeđenjem objekata, od privatnih agencija pa do sudske straže, slede taj primer. Nije valjda potrebno da se poverenik upozorenjima obraća svakom od njih pojedinačno – naglašava Šabić.
Pitamo šta će se dogoditi ako građanin pruži lični dokument na uvid i zatraži da mu odmah bude vraćen.
– Bilo bi dobro i najlogičnije kad bismo mogli da pretpostavimo da je jedino što se može dogoditi to da dokument bude vraćen – kaže poverenik.
Ako službenici ipak ne vrate dokument, da li građani treba da se bune i da ih podsećaju na zakon?
– Moj savet je da treba da insistiraju na svom pravu. Znam da će mnogi reći ono „šut s rogatim ne može”, da ljudi ne vole da rizikuju da zbog toga ne završe posao radi koga su došli, da ne dobiju uslugu koja im je potrebna, ali definitivno je važno, možda najvažnije, da sami štite svoja prava. Drago mi je što iz prakse znam da je takvih slučajeva sve više i da to daje efekte. „Ucenjivanje” građana da daju podatke koje nisu dužni da daju, ili uskraćivanje usluge zbog toga, treba da bude predmet interesovanja i drugih nadležnih organa – objašnjava naš sagovornik.
Do sada je u 150 slučajeva pokrenut prekršajni postupak, na zahtev poverenika, na osnovu Zakona o zaštiti podataka o ličnosti. Podneo je i nekoliko desetina krivičnih prijava nadležnim tužilaštvima.
– Nedavno smo dobili prvu pravosnažnu presudu kojom je, zbog neovlašćene obrade ličnih podataka, sud izrekao zatvorsku kaznu. Ali i ta kazna od šest meseci zatvora izrečena je uslovno. Bilo bi dobro kada bi ona bila nagoveštaj nove bitno drugačije prakse pravosuđa prema onima koji krše pravo na zaštitu podataka o ličnosti građana – kaže Rodoljub Šabić.
Bilo je i slučajeva da se postupak obustavi i da su, umesto kazne, okrivljeni uplaćivali određene iznose u dobrotvorne svrhe.
– U prekršajnim postupcima pokrenutim po zahtevu poverenika izrečen je veći broj novčanih kazni, više desetina. Treba, međutim, reći da iako kazne zaprećene zakonom iznose od 50.000 do 1.000.000 dinara za pravna lica i od 5.000 do 50.000 dinara za odgovorna fizička lica, sudovi najčešće izriču kazne na donjoj granici – kaže Šabić.
Građani treba da znaju u kojim situacijama su obavezni da daju svoje lične podatke, a kada nisu dužni da to učine.
– Građani imaju obavezu da lične podatke daju samo onom ko je na to izričito ovlašćen zakonom. I to samo one podatke na čiju obradu se to zakonsko ovlašćenje odnosi. U nekim situacijama to je jasno i nesporno, na primer policija, lekar, sud, a u nekima i nije. U ovim drugim građani imaju pravo da od onog ko im traži lične podatke zahtevaju da označi zakonski osnov za to, a on je dužan da na taj zahtev odgovori. Bez osnova utvrđenog u zakonu obrada podataka o ličnosti je nedopuštena osim uz izričit, voljni pristanak osobe o čijim podacima je reč – objašnjava poverenik.

U požaru kod Aranđelovca stradao muškarac
Muškarac star 58 godina iz sela Banja kod Aranđelovca izgubio je život u požaru koji je tokom noći izbio u kući u kojoj je živeo sam.
Iako su vatrogasno-spasilačke ekipe na teren stigle odmah po prijavi, požar se tada već razbuktao, prenosi RTS.
Krov na oronuloj kući se urušio, ali je brzom intervencijom vatrogasaca lokalizovan i sprečeno je njegovo dalje širenje.
Pretpostavlja se da su požar izazvale upaljene sveće.
O događaju su obavešteni zamenik javnog tužioca i policija, prenosi Tanjug.

Zaplenjeno više od dva kg kanabisa kod Raške
Pripadnici Ministarstva unutrašnjih poslova iz Kraljeva danas su na Zajedničkoj tački prelaza „Rudnica - Jarinje” u mestu Mure kod Raške, zaplenili više od dva kilograma materije za koju se sumnja da je opojna droga kanabis i tako presekli još jedan lanac trgovine narkoticima sa područja KiM.
Policija je, prilikom kontrole kombija marke „mercedes” kragujevačke registracije, kod putnika A.Đ.(1982) iz Kraljeva, pronašla pet paketa oblepljena selotejp trakom sa 2.058 grama biljne materije za koju se sumnja da je kanabis.
Tom prilikom uhapsili su i po nalogu zamenika višeg javnog tužioca u Kraljevu, zadržali do 48 sati A.Đ, zbog osnova sumnje da je izvršio krivično delo neovlašćena proizvodnja i stavljanje u promet opojnih droga, navodi se u saopštenju PU Kraljevo.
Policijski službenici će osumnjičenog, u zakonskom roku, privesti višem javnom tužiocu u Kraljevu, prenosi Tanjug.

Uhapšen zbog ranjavanja nožem
Pripadnici policije u Sremskoj Mitrovici i Šidu, nakon par sati od izvršenja krivičnog dela, uhapsili su B.R. (1997), zbog sumnje da je dvadesettrogodišnjem mladiću nožem naneo teške telesne povrede, zbog kojih je on zbrinut u Medicinskom centru u Sremskoj Mitrovici, saopšteno je iz MUP-a Srbije.
Incident se dogodio sinoć, posle ponoći, ispred ugostiteljskog objekta u Karađorđevoj ulici u Šidu, kada je došlo do verbalno sukoba između ove dvojice mladića. Tom prilikom, osumnjičeni je udarcem nožem u stomak mladiću naneo teške telesne povrede. Po nalogu nadležnog tužioca, B.R. je određeno zadržavanje do 48 sati.

Istorija ustavnih spoticanja i demokratije
„Motri, kumašine, da se u nečemu ne spotaknemo. Ti bar dobro znaš s kim imamo posla.” Ova rečenica koju je knjaz Miloš Obrenović izgovorio piscu Sretenjskog ustava Dimitriju Davidoviću aktuelna je u svakoj etapi naše 180 godina duge ustavne istorije. Za to vreme u Srbiji, kako samostalnoj, tako i onoj u zajedničkim državama, smenilo se 13 najviših pravnih akata, a politička „spoticanja” i trzavice obeležili su njihovo usvajanje i primenu.
Nije to mimoišlo ni verovatno najvažniji ustav iz 1888, usvojen za vlade kralja Milana Obrenovića, čije su odredbe poput „vremenske kapsule” ostale ugrađene čak i u temelje danas aktuelnog najvišeg pravnog akta.
Da je 1888. godina bila ključna, smatra i dr Zoran Mirković, redovni profesor Pravnog fakulteta u Beogradu. On podseća da je taj ustav Srbiji doneo parlamentarizam, političku odgovornost ministara pred skupštinom, organizovane političke stranke, veću slobodu štampe… Ipak, na snazi je ostao samo šest godina. Srušio ga je kralj Aleksandar Obrenović, u strahu da se Srbija ne pretvori u državu kojom bi vladali samo Pašićevi radikali.
Na značaj ustava iz 1888. ukazuje i prof. dr Vladan Petrov, Mirkovićev kolega s Pravnog fakulteta, koji ističe da se srpska ustavna istorija može podeliti na tri perioda. Prvi je, podseća, otpočeo 1808, ustavnim aktom donetim u ustaničkoj Srbiji, a okončao se 1918, stvaranjem Kraljevine SHS. Drugi period, od 1918. do 1990. godine, odlikuje utapanje srpske u jugoslovensku ustavnost.
Početak trećeg perioda, kako navodi Petrov, vezuje se za Ustav Republike Srbije od 1990, kojim je Srbija povratila određene elemente državnosti. Taj krovni pravni akt zamenjen je Ustavom iz 2006, kojim se Srbija, posle 88 godina, konstituisala kao samostalna država.
– Tri su „kamena međaša” naše ustavnosti. Prvi je Sretenjski ustav iz 1835, koji je, po rečima teoretičara države i prava Milovana Milovanovića, bio „mrtvorođen”, jer nikad nije primenjivan. Drugi je Ustav Kraljevine Srbije od 1888. kojim je, po rečima Slobodana Jovanovića, počelo doba „parlamentarnosti”. Treći je Ustav Srbije iz 1990, koji je donet kad se zajednička država raspadala. On je označio vraćanje tradicionalnim vrednostima liberalno-demokratske ustavnosti – političkom pluralizmu, podeli vlasti, vladavini prava – navodi Petrov.
1835–1888: „Konštitucija”, tursko mešanje i konačan poraz Porte

Zoran Mirković ukazuje da je, osim prosvećenog Dimitrija Davidovića, za nastanak Sretenjskog ustava bila značajna i Knez Miletina buna, kao i činjenica da je postojala struja koja se protivila Miloševom samodržavlju.
– Zbog svih tih prilika, o „konštituciji”, kako je u to vreme nazivan ustav, već se dugo razmišljalo, pa je, kao učenom pravniku i poznavaocu evropskih prilika, Davidoviću olakšan posao. Mogao je da taj dokument sačini za relativno kratko vreme, a opet tako da zadovolji i kneza Miloša i opoziciju. Istovremeno, izašao je u susret narodnim težnjama oličenim u čuvenoj glavi 11, nazvanoj „Opštenarodna prava Srbina”, gde se proklamuju sva ta prava pojedinca i lične slobode – ističe Mirković.
Značajno je i što je Sretenjskom ustavu naglašen princip podele vlasti na zakonodavnu, izvršnu i sudsku. Bio je „opasno” liberalan i nalik na francuski, pa je ukinut posle samo 55 dana, na insistiranje ne samo Visoke porte, već i Austrije i Rusije.
– Postoji mišljenje da je i knez Miloš jedva čekao da se otarasi Sretenjskog ustava, ali moguće je da bi on našao način da se obračuna s opozicijom i da je na snazi bio taj pravni akt – uverava Mirković.
Još jedna mana Sretenjskog ustava bila je nedorečenost u vezi s razgraničenjem ovlašćenja kneza i Saveta – kome članovi tog tela odgovaraju i da li knez može da ih smenjuje. Došlo je do novog sukoba Miloša Obrenovića i opozicije, a priliku je iskoristila Porta, nametnuvši 1838. četvrti hatišerif, poznatiji kao „turski ustav”.
Po slovu tog dokumenta, članovi Saveta nisu mogli da budu osuđeni i smenjeni dok se krivica ne dokaže pred Visokom portom, odnosno turskom vladom. To je i poslednji put da je Istanbul imao pravnu polugu da se ozbiljno meša u državne poslove Srbije.
Njegove odredbe poništio je knez Mihailo setom zakona usvojenim na Preobraženskoj skupštini 1861, koji formalno nisu bili ustav, ali su imali snagu najvišeg pravnog akta. Posle smrti ovog vladara donet je Namesnički ustav 1869, koji je predvideo nove slobode, od kojih neke ipak nisu suštinski primenjene, poput onih koje su se odnosile na štampu.
1888–1903: Radikali moćniji od kralja

Potpuna nezavisnost države stečena na Berlinskom kongresu 1878. i buran politički život oličen ponajviše u delanju konzervativne i liberalne političke grupacije, otvorili su teren za dalju demokratizaciju i evropeizaciju zemlje. Početkom osamdesetih pojavile su se i prve moderne političke stranke, pre svega Narodna radikalna i Srpska napredna stranka, a potom i liberali. To je bilo seme iz kojeg je 1888. za vreme vladavine kralja Milana Obrenovića nikao najuticajniji srpski ustav.
– Kao što je Sretenjski ustav bio liberalan i moderan za svoje vreme, slično je bilo sa ustavom iz 1888, koji je bio na tragu najsavremenijih evropskih demokratija. Pitanje je koliko je srpsko društvo tada još bilo spremno da primeni ovakvu vrstu parlamentarizma. Uz to, engleski ustav, čiji je model preuziman, podrazumevao je da postoji i Gornji dom, koji je mogao da ograniči nečiju ubedljivu većinu u Skupštini – ukazuje profesor Zoran Mirković.
Radikali su imali podršku oko 80 odsto politički opredeljenih žitelja Srbije, pa je kralj, kako bi smanjio njihovu prednost, uveo izvesna ograničenja prava glasa, tako da oni s najmanjim prihodima nisu mogli da izađu na birališta. Međutim, ni to nije mnogo pomoglo da se umanji uticaj Narodne radikalne stranke, koja je mogla da skoro sama popuni parlament i preuzme sva ministarstva i sudska odeljenja. Tako se princip podele vlasti sveo na jednopartijski sistem.
– Reminiscencije toga traju do današnjih dana, kad se aparat vlasti shvata kao partijski plen. Uprkos tome, ne bi trebalo zaboraviti da je taj ustav prvi put doneo pravilo da je vlada odgovorna i monarhu i parlamentu. Utvrđivana je politička, a ne samo eventualna krivična odgovornost ministara. Skupštini je povereno i usvajanje godišnjih budžeta. Bez podrške skupštine za proračun državne kase, vlada bi padala – kaže Mirković.
Ustav iz 1888. stekao je nadimak „radikalski”, a već 1894. oborio ga je kralj Aleksandar Obrenović. Elite se nisu bunile zbog takve odluke vladara, jer im nije odgovaralo ni da jedna svemoćna partija, uz to još i narodska, zameni monarha. Vraćen je na snagu Namesnički ustav iz 1869. godine, a 1901. donet je Aprilski ustav.
– Tad je prvi put uveden Gornji dom, ili Senat, upravo da bi se ograničila radikalska većina u skupštini, koja tada još nije bila podeljena na staro jezgro i „samostalce”. Taj ustav je protežirala i Rusija, kojoj je odgovaralo da se kralj Aleksandar ograniči i otrgne od austrijskog uticaja. Po slobodama, Aprilski ustav bio je na sredini između onog iz 1869. i onog iz 1888 – navodi Zoran Mirković.
I ovaj ustav bio je kratkog daha – zajedno s Gornjim domom, otišao je u istoriju već posle Majskog prevrata 1903. i smene dinastije. Tada je proglašen najviši pravni akt koji je faktički bio povratak na ustav iz 1888.
1921–1941: Ustav jednog „plemena” neprimenjiv na „Troplemeni narod”

Kralj Aleksandar Prvi Karađorđević (Fotodokumentacija „Politike”)
Ustav iz 1903. ostao je formalno na snazi sve do 1921, a suštinski i dugo posle toga. Njegovi principi ugrađeni su u Vidovdanski ustav, izglasan 28. juna 1921. u novoformiranoj Kraljevini Srba, Hrvata i Slovenaca.
– Odmah je nastao problem, jer su njegove odredbe prilagođene homogenoj i unitarnoj državi, a sada je trebalo da budu primenjene u zemlji koja je imala stranačke i nacionalne raznolikosti i šest pravnih područja. Teško je bio primenjiv na takozvani troplemeni narod, tako da su konflikti brzo izbili na površinu – objašnjava Zoran Mirković.
Srpske stranke, poput radikala, pa i demokrata, težile su unitarnoj državi, dok su predstavnici Hrvata, a donekle i Slovenaca, bili za konfederalni ili federalni koncept.
– Parlament je gubio snagu u nacionalnim trvenjima. Nije postojao široki konsenzus ni o osnovnim pitanjima. Vrhunac su bili hici Puniše Račića na hrvatske poslanike u Skupštini 1928. Posle toga, kralj Aleksandar Karađorđević uveo je diktaturu 6. januara 1929. Bila je na snazi do septembra 1931, kada je oktroisao ustav. Temelj tog „narodu podarenog dokumenta” bio je Zakon o nazivu i podeli Kraljevine Jugoslavije iz 1929. Tada su uspostavljene banovine, što je ostalo aktuelno gotovo do okupacije, s jednom bitnom izmenom 1939, kad je uspostavljena Banovina Hrvatska – navodi Mirković.
1947–2006: „Anemični” socijalizam i povratak identitetu

Period posle Drugog svetskog rata, kako ocenjuje Vladan Petrov, do 1990. karakterišu „anemični ustavi”, koji su bili uglavnom kopije saveznih ustava i nisu služili da jačaju, nego da „utope” državnost Srbije u Jugoslaviju.
– U tom smislu, Ustav Srbije od 1990. imao je ulogu da zaštiti Srbiju i njenu državnost od daljeg kopnjenja kroz jačanje statusa pokrajina i da je vrati na put proverenih ustavnih vrednosti. Po tome će Ustav od 1990. ostati upamćen više nego po Slobodanu Miloševiću, za koga je neopravdano vezivan i zbog koga je žestoko napadan. U svakom slučaju, ustavi i ustavnost Srbije od Sretenjskog ustava do danas daju dobar oslonac za definisanje i uobličavanje ustavnog identiteta Srbije kao moderne pravne države – zaključuje Petrov.

Počasnih deset plotuna povodom Dana državnosti
Povodom obeležavanja Dana državnosti Srbije, Garda Vojske Srbije izvršila je počasnu artiljerijsku paljbu sa 10 plotuna iz šest artiljerijskih oruđa. Počasni plotuni ispaljeni su sa Savske terase Kalemegdana u 16 časova.
Sutra će, u okviru obeležavanja Dana državnosti, kao podsećanja na Sretenje 1804, kada je podignuta srpska revolucija i počelo oslobađanje od Turske, i na isti datum 1835. godine, kad je donet prvi moderni ustav Srbije, biti održano niz svečanosti.
Predsednik Srbije Tomislav Nikolić položiće vence na Spomenik Neznanog junaka na Avali, dodeliti odlikovanja pojedincima, institucijama, pripadnicima Ministarstva odbrane i Vojske Srbije i organizovati svečani prijem u zgradi Generalnog sekretarijata predsednika Republike.
Predsednik Vlade Republike Srbije Aleksandar Vučić prisustvovaće danas Svečanoj akademiji u Kragujevcu, koja se povodom Sretenja – Dana državnosti održava pod nazivom „I Univerzitet... i knjiga...” Akademija će biti održana u Staroj skupštini, s početkom u 13 sati, saopštila je vladina Kancelarija za saradnju s medijima, prenosi Tanjug.

Ni obdukcija ne daje tačan uzrok iznenadne smrti kod dece
Iznenadna smrt dvogodišnjeg dečaka M. M. u vrtiću u Malom Mokrom Lugu, koji se nije probudio posle podnevnog spavanja u jaslenoj grupi, izazvala je strah kod mnogih roditelja. Neki su pozivali i pedijatre sa molbom da im objasne ovu pojavu i eventualne načine za njeno sprečavanje. Lekari kažu da iznenadna smrt kod dece nije retka pojava. Javlja se kod zdravog deteta koje nije imalo kliničku sliku nekog oboljenja. Smrt kod dece može da nastupi iznenada, najčešće u snu, pojašnjava dr Snežana Rsovac, načelnica Pedijatrijske i neonatalne nntenzivne nege Dečje klinike u Tiršovoj. Prema izvorima Centra za kontrolu bolesti, u Americi na 100.000 živorođene dece zabeleži se 38,7 iznenadnih smrti godišnje.



Smrt deteta – najstresniji životni događaj 

Smrt deteta je najveća moguća tragedija i stres za roditelje, zaključak je svih istraživanja o uticaju različitih stresnih događaja na mentalno zdravlje – naročito kada se smrt deteta dogodi iznenada i neočekivano. Dr Tamara Klikovac, psiholog na Institutu za onkologiju i radiologiju Srbije, kaže da je užasan šok kada zdravo ili dete za koga roditelji veruju da je zdravo iznenada premine.
Roditelji deteta koje je obolelo od neke neizlečive bolesti ipak imaju vremena da se razgovorima psihološki pripreme za neumitni ishod. Dugotrajna hronična bolest mališana, lečenje i patnje kroz koje obolelo dete prolazi veoma iscrpljuju roditelje i mentalno i fizički i oni često u stanju potpune iznurenosti sačekaju najtužniju vest.
– U našem zdravstvenom sistemu, nažalost, ne postoji nijedna služba za psihološku pomoć i podršku roditeljima koji su iznenada ostali bez deteta. Oni moraju sami da se nose sa svojim bolom. Svaka porodica nalazi i individualne i specifične načine prevazilaženja ogromnog gubitka i univerzalnog pravila nema, jer ima mnogo faktora koji utiču na prevladavanje tragičnih situacija – zaključuje dr Tamara Klikovac.
K. Đ. 
 
 

– Ona se češće dešava kod odojčadi, to jest kod dece do godinu dana. Pojavljuje se i kod mališana koji imaju od četiri do šest meseci, ali i u kasnijem periodu, i češće se javlja kod dečaka, prevremeno rođenih mališana i dece pušača. Za odgovorima šta izaziva iznenadnu smrt još se traga. Smatra se da u osnovi leže poremećaji kontrole budnosti. Istraživanja ukazuju i na poremećaje srčanog ritma koji se običnim pregledom ne može ustanoviti. Kao uzrok navodi se i ugušenje želudačnim sadržajem – pojašnjava dr Rsovac.
Mnoga istraživanja koja ispituju uzroke koji bi mogli da objasne ovu tragičnu pojavu još su u toku.
 Kod starije dece i metaboličke bolesti mogu biti uzrok smrti, a nažalost, dr Rsovac ističe da i dalje u velikom broju slučajeva ostaje neutvrđen uzrok iznenadne smrti, čak i posle obdukcije.
– Uobičajenim pregledom kod pedijatra neki od mogućih razloga iznenadne smrti se ne mogu utvrditi, ali se poremećaji srčanog ritma mogu otkriti EKG pregledom. Kako napreduju istraživanja, tako će i paleta analiza i pregleda biti određenija. Za bebe je važno da spavaju na leđima, u sopstvenom krevetu i na tvrdoj podlozi. Važno je da se doje, da se ne pretopljavaju i da se preko njih ne stavljaju prekrivači, kao i da im se ne daju cucle. Temperatura u sobi treba da bude prijatna, a dobro je i korišćenje bebi-alarma. Za veću decu je režim obroka bitan, odnosno dečaci i devojčice ne treba da idu na spavanje odmah nakon obroka – dodaje dr Rsovac navodeći da moramo da radimo na tome da svi građani znaju da pruže osnovne mere reanimacije jer ćemo se tako osećati sigurnijima.
Događa se da roditelji ne znaju da mališan ima ikakvih problema, pa cela porodica doživi šok kada se dogodi da dete iznenada premine. Razlog smrti mogu da budu i nemaligna srčana oboljenja, koja mališanima ne prave probleme dok ne dođe do srčanog zastoja. Uglavnom je reč o takozvanim električnim oboljenjima srca koja dovode do pojave malignih aritmija, pojašnjava profesor dr Vladislav Vukomanović, načelnik Pedijatrijske klinike Instituta za zdravstvenu zaštitu majke i deteta „Dr Vukan Čupić”. Taj problem može da se otkrije na EKG snimku i testom opterećenja, pa je važno da se deca koja se bave sportom podvrgnu ovakvim analizama jer je bilo primera da neko umre na času fizičkog ili na treningu usled jakih fizičkih napora.
– Ne postoji jedinstven stav u svetu da se takvi pregledi rade kod sve dece. Nema, nažalost, univerzalnog modaliteta za otkrivanje baš svih bolesti. Mi smo imali nekoliko slučajeva dece koja su kod nas dovezena posle pružene reanimacije. Na primer, neko dete je iz čista mira na času u školi ustalo i preminulo. Da bi se kompletni kardiološki pregledi uveli kao obavezni za svu decu, najpre treba uraditi ozbiljna ispitivanja koja bi uključila više hiljada novorođene i predškolske dece i na osnovu toga proceniti da li to zaista treba uraditi. Uvođenje EKG-a ili ultrazvučnih pregleda nije ozbiljan predlog ukoliko ne bi doveo do nekog pomaka – dodaje dr Vukomanović.
Lekari naglašavaju da genetika ima veoma važnu ulogu i zato roditelji pedijatrima moraju da napomenu da li je neko u porodici imao neku bolest na koju posebno treba obratiti pažnju, ali i na čudne simptome ili promene u ponašanju mališana.

Lončar: Veća podrška roditeljima dece obolele od raka
Ministarstvo zdravlja predložilo je izmene zakona, da majke dece obolele od raka mogu da budu neograničeno uz svoju decu i da primaju 100 odsto zarade, izjavio je ministar zdravlja Zlatobor Lončar.
„U saradnji sa nacionalnim udruženjem roditelja dece obolele od raka, mi smo krenuli sa inicijativom da se te stvari promene u smislu da više ne postoji vremensko ograničenje, jer, jednostavno, ne možete da ograničite roditelju ako se dete nije izlečio za četiri meseca, da ne može više da bude sa njim”, rekao je Lončar za TV Pink.
Smatra da bolovanje majke treba da bude sve vreme dok je dete bolesno, dok se ne izleči i ističe da će se pokušati da bude i 100 odsto zarade, umesto sadašnjih 65 odsto.
Ministar zdravlja naglašava da treba da se shvati da je Srbija došla u tu priliku samo zavaljujući politici premijera, njegovoj istrajnosti na ekonomskoj konsolidaciji i svim bolnim merama koje su postojale, te da se sada rezultati mukotrpnog rada vide.
„Iz tog razloga sada možemo da idemo na ovo i da razmišljamo o ovome i da pomognemo. Ne radi se tu samo o bolesnom detetu, već o celoj porodici. Svi trpe, a naš cilj nije da trpi porodica, niti bilo ko, hoćemo da omogućimo celoj porodici da im bude lakše, da se dete izleči i da porodica bude zadovoljna”, rekao je Lončar.
Prema njegovim rečima, zdrava porodica je osnovni cilj, a očekuje da je realno da se do kraja godine taj zakon izmeni.
Govoreći o smanjenu lista čekanja za operacije katarakte i za vantelesnu oplodnju, mogućnošću operacija i u privatnim klinikama o trošku RFZO, Lončar je rekao da će za to iz Republičkog fonda biti izdvojeno nešto manje od 100 miliona dinara za 500 parova da idu na vantelesnu oplodnju.
„Trenutno imamo 428 parova koji čekaju, ali ne samo njih, nego svima koji prođu dijagnostiku, čekae ih mesto da mogu da idu na vantelesnu oplodnju, plus će grad Beograd izdvojiti 10 miliona dinara za 50 parova za treći pokušaj”, naglasio je Lončar.
Navodi da RFZO izdvaja novac za dva pokušaja, grad Beograd za treći, kao što će, smatra, i ostale lokalne samouprave izdvojiti deo novca da i u njihovim sredinama idemo na treći pokušaj. Kaže da je to, kada je došao na čelo Ministarstva, bilo „tabu tema”, da se o tome se nije pričalo, te da su mu rekli da te liste čekanja nisu ažurirane, da su netačne.
„Mi smo to izneli na sto, krenuli da rešavamo i evo rezultata. Ne postoji važniji zadatak, ne za Ministarstvo zdravlja, već za celu državu, nego da radimo na natalitetu i da omogućimo da se što više dece rađa”, kaže ministar.
Dodaje da, kako se klinike koje ispunjavaju uslove budu javaljale, istog trenutka će se potpisati ugovor i svi oni koji su na listi čekanja, kreću sa procedurom.
„Slično je sa listom za kataraktu. Više od 120 miliona dinara za više od 3.000 operacija katarakte kod privatnika obezbeđeno je, isto u sredu ide poziv, kako se koja klinika bude javljala, potpisuje se ugovor i prioritet će imati pacijenti koji najduže čekaju”, rekao je ministar zdravlja.
Govoreći o zdravstvu, Lončar je istakao da „ovakvog lečenja nema nigde” i smatra da građani polako to i uviđaju, te da se o zdravstvu u drugim zemljama ne može suditi prema onom što se vidi na filmu i u serijama.
„Na filmu to izgleda idealno, gledate serije, mislite da je to tako. Nije, dragi građani, nije. U mnogim razvijenim zemljama, kada dođete u bolnicu životno ugroženi, nije vam dobro, oni vas pitaju da li imate osiguranje. Ako osiguranje ne pokriva i tu bolnicu, šta će onda sa vama da se desi, da li ćete da stignete do druge bolnice, to njih ne zanima”, kaže ministar.
To je realno, dodao je on i istakao da treba da cenimo to što imamo, jer sve drugo će nam biti „mnogo skuplje i mnogo manje pristupačno”.
„Hajde svi da promenimo odnos, apelujem i na sve one koji su nezadovoljni. Nisu zdravstveni radnici na suprotnoj strani, tu su da pomognu, na zajedničkom smo zadatku i pomoći ćemo ako se udružimo, ako zajedno budemo radili. Imajte samo to na umu, sve ostalo je manje bitno”, zaključio je Lončar.
Tanjug

Počasna paljba na Savskoj terasi na Kalemegdanu
Počasna artiljerijska paljba, povodom Dana državnosti Srbije, biće izvedena danas u 16 sati sa Savske terase na Kalemegdanu, najavilo je Ministarstvo odbrane. Paljba će biti izvedena sa deset plotuna iz šest artiljerijskih oruđa.
Dan državnosti slavi se 15. februara u znak sećanja na donošenje prvog Ustava Knjaževine Srbije - Sretenjskog ustava 1835. godine. Dan državnosti u Srbiji praznuje se neradno 15. i 16. februara.
Beta

Fakulteti se guše u papirima
Da na fakultetima postoji problem skladištenja studentskih radova koji visokoškolske institucije nisu u obavezi da čuvaju, ukazao je aktuelni slučaj sa Prirodno-matematičkog fakulteta u Kosovskoj Mitrovici, gde su na buvljoj pijaci osvanuli ukoričeni diplomski radovi tamošnjih studenata. Kao sekundarna sirovina, prodavani su po 100 dinara…
Dekan kosovskomitrovičkog PMF-a prof. dr Nebojša Živić je rekao da se ovaj fakultet bukvalno guši u papirima, jer je pomanjkanje prostora velika muka za čitav univerzitet koji je morao da se izmesti iz Prištine.
Isti problem muči i Beogradski univerzitet. Fakulteti su obavezni da čuvaju po primerak diplomskih, master i doktorskih radova u svojim bibliotekama i njih svako može da dobije na uvid.



Spas je u elektronskoj dokumentaciji

Veliki problem sa viškom papira imala je i Komisija za akreditaciju i proveru kvaliteta (KAPK) koja se nalazi u zgradi Palate „Srbija”. Naslagane kutije sa nazivima fakulteta i univerziteta po hodnicima stajale su čak i u toaletu. Ovaj problem je sada rešen.
– Sav materijal je arhiviran u podrumskoj prostoriji, gde se odlažu akti i drugih ministarstava koja su pod krovom Palate „Srbija”. Danas je sve u elektronskom obliku, tako da je papir, pogotovu u ovom obimu, potpuno nepotreban. Zato smo uveli pravilo da fakulteti više ne dostavljaju zahtev za akreditaciju u tri primerka, već u jednom papirnom i u elektronskom obliku. Smanjili smo i obim potrebne dokumentacije – kaže za naš list predsednik KAPK-a prof. dr Ćemal Dolićanin, dodajući da je doskora za svaku akreditaciju, u zavisnosti od veličine visokoškolske ustanove, bilo potrebno i više od hiljadu listova dokumentacije.
Po zakonu, svi državni i privatni fakulteti i univerziteti u Srbiji dužni su da se akredituju svakih pet godina, jer bez toga ne mogu da upisuju studente i dele diplome.

– Seminarske radove i zadatke čuvaju nastavnici, a posle izvesnog vremena ih uništavaju. Nekada su se spaljivali u kotlarnici u prisustvu asistenta, na primer, a sada ih cepaju. Diplomski, master, doktorski, čuvaju se u elektronskom obliku u biblioteci, a svoje primerke u kabinetu ili kod kuće čuvaju mentori i članovi komisije – kaže za naš list prodekan za nastavu Mašinskog fakulteta BU prof. dr Ljubodrag Tanović.
Na ovom fakultetu, koji ne oskudeva u kvadraturi, postoji i posebna prostorija u kojoj se čuvaju završni radovi studenata, a godišnje ih bude oko 250.
– Mi imamo veliki prostor, pa čuvanje nije problem. Sve je obezbeđeno da ne bi moglo da dođe do zloupotrebe. I u mom kabinetu, koji sam nasledio od kolege koji je rođen 1910. godine, još postoje diplomski i magistarski radovi iz njegovog perioda – navodi prof. Tanović.
Na Hemijskom fakultetu je nešto složenija situacija, jer osim papirnog, postoji i hemijski otpad. Dekan prof. dr Ivan Gržetić kaže da je fakultet zbog toga stalno na udaru raznih inspekcija, a i zbog lokacije, jer se nalazi u centru Beograda.
– Doktorski, master, magistarski i specijalistički radovi su istorija fakulteta, u interesu nam je da ostanu trajno kod nas i nikad se ne bacaju, jer pokazuju koliko je fakultet uspešan. Druga priča je sa seminarskim radovima i materijalom sa vežbi, on se ne čuva nakon što student položi ispit – objašnjava dekan Gržetić.
Po njegovim rečima, sav nepotreban materijal, višak radova, a tu ima i mnogo reklama, jer na fakultet stiže svašta, odlaže se u posebne kontejnere. Fakultet ima ugovor sa firmama kao odnose otpadni materijal i hartiju na reciklažu.
– Svaki profesor, pa i ja, čuva svoje primerke studentskih radova jer su oni dokaz njegovog rada. Kada odu u penziju, nosi radove kući. Posle 2000. godine veliki broj radova je u elektronskom obliku, tako da imamo i svoje elektronske baze podataka – dodaje ovaj profesor.
Na sajtu fakulteta su prikazane doktorske disertacije (oko 500) od osnivanja ove visokoškolske ustanove.
Pitali smo i na Pravnom fakultetu kako se snalaze sa viškom radova i papira, s obzirom na to da je ovo jedan od najvećih i najmasovnijih fakulteta u Srbiji. Miljko Valjarević, koji je na mestu sekretara fakulteta od 1985. godine, kaže za naš list da se po jedan primerak seminarskog, master i doktorskog rada šalje u biblioteku i ne može da se iznosi.
– Nastavnici čuvaju svoj primerak u kabinetu dok ne odu u penziju, posle se baca sa starom hartijom. Jednom u šest meseci pošaljemo dopis profesorima da višak pisanog materijala ostave sa strane u svojim kabinetima, a potom to odnosi papir-servis – objašnjava Valjarević.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Rusolomac
Zapad je prespavao početak nove, velike krize na Balkanu, kojoj je doprineo i ruski uticaj u regionu, upozorio je pre nekoliko meseci ugledni američki časopis „Forin afers”, ukazavši time na ono što posebno brine Stejt department. Otuda je dolazak novog američkog ambasadora Kajla Skota, iskusnog diplomate kome su specijalnost Balkan i Rusija, sasvim logičan sled događaja. Svega nekoliko dana pošto je Skot predao akreditive predsedniku Nikoliću, iz Vašingtona su na poziv premijera Vučića u istom danu u odvojene posete stigla još dvojica uticajnih Amerikanaca – senatori Bob Korker i Srbima nešto poznatiji iz vremena bombardovanja Džon Mekejn. Njihov dolazak u godini američkih izbora, kada su putovanja članova američke administracije svedena na minimum (Mekejn ove godine ide samo dva puta van zemlje), nesumnjiv su pokazatelj povećanog interesovanja SAD za Srbiju. Baš kao što su mnogi u činjenici da se na čelu američke ambasade u Beogradu četiri godine nalazio Majkl Kirbi, čovek pred penzijom kome je službovanje u Beogradu trebalo da bude samo ukras za biografiju, tumačili kao nedostatak zainteresovanosti Vašingtona za zbivanja u Beogradu.
Nije, međutim, samo Amerika osnažila svoje prisustvo u Srbiji. Slična bi se poruka mogla izvesti i iz promene na čelu nemačke ambasade, gde je Hajnca Vilhelma zamenio diplomata u usponu Aksel Ditman koji je u Beograd stigao u julu prošle godine, svega nekoliko dana uoči posete nemačke kancelarke Angele Merkel.
Da je Skot ozbiljan igrač, iako mu je ovo prvi put da je na dužnosti ambasadora, govore odgovorne dužnosti na kojima je bio u 35 godina dugoj diplomatskoj karijeri. Ali podjednako i osetljiva vremena u kojima ga je Stejt department slao u pojedine zemlje. Tako je bio na službi u Zagrebu tokom rata, u prvoj polovini devedesetih godina prošlog veka, pa zatim kao politički savetnik američke ambasade u Mađarskoj od 1999. do 2003. godine, odnosno u vreme NATO bombardovanja Srbije, ali i posle toga, u vreme priprema za 5. oktobar. Poznato je da je baš Budimpešta bila stecište okupljanja tadašnjih protivnika režima Slobodana Miloševića. Službovao je i u ambasadama u Moskvi i Tel Avivu, radio pri OEBS-u, američkoj misiji u UN… Prema Vikiliksovim depešama, Kajl Skot je, u vreme dok je bio generalni konzul SAD u Milanu, ali i pre toga, dok je bio na nižoj funkciji u američkoj misiji u Briselu, bio zadužen za klasifikaciju, odnosno određivanje tajnosti depeša koje su slate u Vašington. U Beograd dolazi s pozicije višeg savetnika u nemačkom Maršalovom fondu, koji je ovdašnjoj javnosti poznat po izdašnim donacijama nevladinom sektoru. Zbog toga je očekivano da bude posebno zainteresovan za položaj NVO sektora u Srbiji koji SAD finansiraju i podržavaju, što je, uostalom, i najavio pred dolazak u Beograd, pred nadležnim odborom Kongresa.

Karađorđe kao „tvorac” Sretenjskog ustava
Da je Sretenje ujedno i Dan državnosti Srbije, ali i godišnjica donošenja ustava koji je sačinio Dimitrije Davidović, mnogi „obični građani” sete se kad im sine da će dobiti dva neradna dana. Za razliku od njih, oni koji ih predstavljaju u skupštinskim klupama morali bi da znaju nešto više o tom pravnom aktu.
Međutim, anketa „Politike” pokazuje polovičan učinak narodnih poslanika vlasti i opozicije.
Da bi sačinili kompletnu listu tačnih odgovora na pitanja koja smo im postavili o Sretenjskom ustavu, mnogi srpski parlamentarci s kojima smo razgovarali morali bi da sklapaju koalicije u kojima bi svako doneo u miraz po neki tačan odgovor. Što se tiče netačnih, bilo je svakakvih: od toga da je vođa Prvog srpskog ustanka tvorac tog pravnog akta, do tvrdnje da je na snazi bio tri godine, a ne samo 55 dana.
Osim pitanja ko je bio autor ovog pravnog akta i koliko je važio, pitali smo poslanike i gde je održana ustavotvorna skupština na Sretenje 1835. godine, pod uticajem koja je dva ustava napisan (odgovor: francuskog i belgijskog), kao i koje su strane države tražile njegovo povlačenje (odgovor: Rusija, Austrija i Turska).
Bilo je i jedno „otvoreno” pitanje, u kojem je traženo od poslanika da iznesu svoj stav o tome zašto je taj dokument bio značajan za Srbiju. A evo kako su oni odgovorili.
 
Dragan Šutanovac (DS): U Šumadiji, da nije u Kragujevcu
Pođimo od opozicije. Dragan Šutanovac, poslanik demokrata, na naše prvo pitanje odgovorio je kroz smeh:
– A ovo je, kao, kviz?
– Tako je – odgovorili smo.
– Nisam dobar sagovornik – procenio je Šutanovac, koji potom nije znao ko je tvorac Ustava, niti koliko je bio na snazi, ističući da je po struci inženjer. Onda se „prisetio” autora:
– Dimitrijević? Davidović?
Ispravili smo ga i pitali u kojem je mestu donesen ovaj pravni akt.
– U Šumadiji? Čekajte... Da nije u Kragujevcu?
– Jeste. A znate li u čemu je njegov značaj?
– To je prvi ustav koji je dobila Kneževina Srbija.
– Po uzoru na čiji je ustav nastao?
– To ne bih znao. Moguće da je Francuska ili Engleska.
 
Aleksandar Čotrić (SPO): Bio je to liberalan Ustav
Dimitrija Davidovića kao autora i Kragujevca kao lokacije održavanja ustavotvorne skupštine kao iz topa se prisetio poslanik Srpskog pokreta obnove Aleksandar Čotrić. On je, uz vođu Levice Srbije Borka Stefanovića, ali i naprednjačkog šefa poslaničke grupe Zorana Babića, pokazao najveće znanje.
Čotrić, doduše, nije bio siguran da li je Sretenjski ustav uopšte bio na snazi, a onda je nastavio da nehotice daje odgovore na naredna pitanja koja mu još nismo postavili:
– Možda je bio nešto malo na snazi, jer su sile poput Rusije i Austrije tražile da bude suspendovan. Bio je to dosta liberalan ustav za to doba i predviđao je, između ostalog, podelu vlasti i ravnopravnost svih pred zakonom – nastavio je Čotrić.
Upitan za države uzore, zamalo je pogodio obe jer je, osim Francuske, naveo i Holandiju umesto Belgije.
 
Borislav Stefanović (LS): Bio je kratkog daha
Borislav Stefanović takođe je omašio samo jednu bitniju stvar, a to je da je Sretenjski ustav važio tri godine. Doduše, išao je logikom da je 1838. usvojen naredni, „turski” ustav.
– Autor Sretenjskog ustava je Dimitrije Davidović, a Sretenjska skupština održana je u Kragujevcu. Rekao bih da je to jedan od najslobodnijih ustava onog vremena u Evropi koji je uveo bitne novine, pre svega u smislu građanskih prava. Zato je, nažalost, bio kratkog daha. Sačinjen je po uzoru na belgijski, ali i francuski ustav – odgovorio je Stefanović.
 
Zoran Babić (SNS): Avangarda tog vremena
Nasuprot reputaciji kralja lapsusa među skupštinskim govornicima, Zoran Babić je takođe imao veliki postotak tačnih odgovora. Osim imena autora, godine i mesta održanja ustavotvorne skupštine, on je ocenio i da je taj pravni akt bio avangarda.
– Taj ustav je bio avangardan za to vreme, pre svega jer su u njega bili uključeni određeni principi Francuske revolucije i insistiralo se na slobodi i jednakosti. Zbog toga su i Austrija i Rusija vršile veliki pritisak da se povuče. Zato je trajao svega nekoliko meseci i nije mogao duže da se održi. Najsličniji Sretenjskom ustavu i uzor tom našem dokumentu bio je tadašnji belgijski ustav, uz francuski, zasnovan na principima buržoaske revolucije – rekao je Babić.
 
Dubravka Filipovski (NS): Mislim da je donet pre dvesta godina



Živković neće dosetke, Đurišić odbio, Senić traži pitanja mejlom

Bilo je i poslanika koji su ljubazno rekli da ne žele da odgovaraju na naša pitanja. Tako je Zoran Živković, lider Nove stranke, kazao: „Neću da učestvujem u tim dosetkama.” Ni dvoje poslanika Socijaldemokratske stranke Borisa Tadića nisu bili voljni da učestvuju u anketi. Za razliku od Marka Đurišića, koji je odbio, drugi poslanik SDS-a Aleksandar Senić zamolio je da mu pitanja pošaljemo mejlom, rekavši da je zauzet.

Niko, inače, nije mogao tačno da kaže koliko je bio na snazi. A Dubravka Filipovski iz Nove Srbije imala je još poteškoća pri odgovaranju.
– Znate li ko je autor? – pitali smo je.
– Jao... ne.
– A kad je donet?
– Donet je... mislim, pre dvesta godina.
– Pa... tu je negde.
– A ako je pre dvesta godina pokrenut ustanak – nastavila je ova poslanica – onda je autor neko od Karađorđevića? Karađorđe?
– Ipak je donet tridesetak godina posle Karađorđevog podizanja ustanka.
– Pa dobro, eto – nasmejala se.
– Po čemu je značajan?
– Po meni je najbitnije to što smo njime zaokružili našu državnost koju smo započeli ustancima protiv Turaka.
– A koje države su tražile njegovo povlačenje?
– Pa... Austrougarska.
Potom se setila i Rusije.
A na kraju i Francuske, kao njegovog inspiratora.
 
Janko Veselinović (PP): Neću pitanja na nivou srednje škole
Janko Veselinović iz Pokreta za preokret umesto odgovora je ponudio svoje viđenje naše ankete.
– Ja u poslednjih tri-četiri meseca nisam čuo da se ijedan novinar zabavio sadržajem bilo kog zakona. Prošli put su me pitali ko je bila ćerka ne znam koga. Pretvorili smo parlament i poslanike u „Parove” i „Farmu” – rekao je Veselinović i zamolio nas da ne postavljamo pitanja na nivou srednje škole.
– Ali neke vaše kolege još nisu dostigle taj srednjoškolski nivo. A ima i mišljenja da je parlament sam po sebi odavno postao „Farma”.
– Upravo ga novinari posmatraju kao „Farmu”. Ako mislite da je to način predstavljanja zakonodavnih aktivnosti, onda šta da kažemo o novinarima i novinarstvu – zaključio je Veselinović.
 
Milovan Drecun (SNS): Samo da se prisetim ko ga je pisao...
U prvi mah, na naš poziv je negodovao i Milovan Drecun, predsednik Odbora Skupštine Srbije za Kosovo i Metohiju i funkcioner SNS-a. Ipak, rekao je da ga pozovemo za desetak minuta jer je na sastanku, ali se potom nije proslavio.
– Samo da se prisetim... Pisao ga je Dušan Davidović?
– Dimitrije Davidović – rekli smo mu tačan odgovor.
Nije znao ni gde je održana Skupština, a na pitanje o značaju odgovorio je: to je prvi ustav kneževine koja je bila u sastavu turske monarhije i kojim je ograničena vlast.
– I posle, ne mogu da se setim koliko, pet-šest meseci je povučen – rekao je Drecun, dodajući da je bio odjek Francuske revolucije, a da ga je turska porta odbila, ali i da je hteo da ograniči vlast Obrenovića, kao i da se nije dopao carskim porodicama u Austriji i Rusiji.
– Uvek mali plaćaju ceh velikima. A možda je i Francuska revolucija bila ispred svog vremena – zaključio je na kraju.
 
Momo Čolaković (PUPS): Poštenije je da kažem da ne znam
Momo Čolaković, poslanik Partije ujedinjenih penzionera Srbije, priznao je da ga moramo podsetiti ko je autor Sretenjskog ustava. Kad smo ga podsetili, priznao je i da se ne bi setio. Nije znao odgovore ni na ostala pitanja, i kad smo mu ih saopštili, rekao je: – Moram da budem korektan i priznam da ne znam, to je poštenije nego da kažem da znam. Učio i čitao o tome jesam, ali morao bih se podsetiti. I hvala vam što ste me podsetili – ljubazno je rekao Čolaković, koji je ipak istakao šta smatra najvećim dometom Ustava – za njega, to je ustanovljavanje državnosti Srbije.
 
Đorđe Milićević (SPS): Mislim da je bio na snazi dve nedelje
Za razliku od Čolakovića, njegov kolega iz Skupštine socijalista Đorđe Milićević pre svakog odgovora nagoveštavao je da nije sasvim siguran, da bi potom samo dva pitanja „omašio” – ono o Francuskoj i Belgiji kao državama uzorima, koje nije znao, i, kao i svi drugi, o tome koliko je dugo bio na snazi.
– Mislim da je donet u Kragujevcu... To je Ustav Knjažestva Srbije, je li tako? A autor... Mislim da se prezivao Davidović, a ime mu je bilo... Dimitrije?
– Pa vi ste sve nešto nesigurni, a sve ste pogodili.
– Mislim da je na snazi bio najviše dve nedelje, a protiv njega su sigurno bili Osmansko carstvo, Austrija i nama sada bratska država Rusija. Je l’ tako?
Na kraju, on je istakao da je značaj Sretenjskog ustava u tome što je bio prvi najviši pravni akt Srbije.

Dačić: Zatvorićemo granice ako to učine Slovenija i Hrvatska
BON – Šef srpske diplomtije Ivica Dačić pozvao je na jedinstven pristup EU izbegličkoj krizi, ukazujući na to da, ukoliko Austrija i druge zemlje na Balkanskoj ruti zatvore svoje granice, i Srbija biti primorana da učini isto.
Dačić je podsetio da je Srbija dosada imala fer i konstruktivan pristup ovom pitanju za šta je dobila pohvale celog sveta.
„Kroz našu zemlju je prošle godine prošlo 600.000 migranata. Nas zabrinjava to što EU nema jedinstvenu politiku i stav šta da se dalje raditi. I razne pojedinačne mere država nas dovode u tešku situaciju”, rekao je šef srpske diplomatije za radio Dojče vele.
Dalji koraci Srbije će prvenstveno zavisiti od poteza zemalja koje su na zapadno-balkanskoj ruti, rekao je Dačić, napominjuhi da bi prema najavama austrijskog šefa diplomatije Sebastijana Kurca, Beč mogao da ograniči broj migranata i to do kvote od 37.500 ljudi.
„Dakle, moramo da vidimo šta Austrija namerava da učini, da li će zatvoriti svoju granicu, a onda kasnije, da vidimo da li će to učiniti Slovenija i Hrvatska. Onda bi i Srbija bila prinuđena da jednostavno zatvori granice, jer mi nemamo mogućnosti da toliki broj ljudi ostane u Srbiji”, rekao je on.
Dačić je ocenio da je veoma zanimljivo da migranti ne žele da menjaju rutu, odnosno da niko nije išao preko Kosova.
„To je verovatno zbog toga što se Srbija humano odnosila prema njima. Međutim, kako će se kretati dalje, ako budu zatvorene granice, da li će se iznalaziti neke nove rute, to ćemo videti u narednom periodu”, naveo je Dačić.
Na pitanje da li bi pitanje izbeglica moglo da se instrumentalizuje tokom izborne kampanje, on je rekao da bi, nažalost, moglo da se desi da do zatvaranja granica, dođe baš u predizbornoj kampanji.
Međutim, vladajuće stranke u Srbiji došada nisu zloupotrebljvale pitanje izbeglica, niti se rukovodile time šta je popularno a šta nije, već su pre svega želele da prate nemačke stavove vezane za ova pitanja, precizirao je Dačić, prenosi Tanjug.
Slovenija nakon Austrije zaoštrava politiku prema izbeglicama
LjUBLjANA – Slovenija je, kao i Austrija, odlučila da zaoštri politiku prema migrantima o čemu je obaveštena i susedna Hrvatska.
Kako je saopštilo slovenačko Minstarstvo unutrašnjih poslova, za ulazak u zemlju migrantima više neće biti dovoljna „samo izjava da žele zatražiti međunarodnu zaštitu u Austriji i Nemačkoj”.
„O novonastalim okolnostima hitno smo obavestili Hrvatsku, jer na sličan način i mi zaoštravamo kriterijume za ulazak u Sloveniju”, navedeno je u saopštenju.
Hrvatska je primila to obaveštenje i prenela ga drugim dvema državama na „zapadnobalkanskom putu”, Srbiji i Makedoniji.
O mogućim dodatnim promenama Slovenija se dogovara s drugim državama koje su na „izbegličkom” putu.
„Sa ocenom prilika i preduzimanjem mera, i posebno sa intenzivnim usklađivanjem, obezbeđujemo da prilike u celini budu pod kontrolom”, dodaje se u saopštenju.
Slovenija će narednih dana u razgovorima s predstavnicima Austrije i drugih država raditi na usklađivanju delovanja u „savladavanju migracionog toka”.
Saradnju sa Austrijom Ministarstvo unutrašnjih poslova opisuje kao „intenzivnu”, prenosi Beta.
Kovač: Ako krenu da zatvaraju granice, i mi ćemo
ZAGREB – Ukoliko Austrija zatvori granice za izbeglice, to će uraditi i Slovenija, a onda će morati i Hrvatska, izjavio je večeras hrvatski ministar spoljnih i evropskih poslova Miro Kovač.
„Naša opcija je da efikasno sarađujemo sa Slovenijom, Srbijom, Makedonijom, Grčkom, Austrijom i Nemačkom. Ako Austrija zatvori granice, logičnim sledom isto će učiniti i Slovenija, onda ćemo morati i mi”, rekao je Kovač za televiziju RTL.
Ako dođe narušavanje tog migracijskog toka prema zapadu, onda će Hrvatska morati da zatvori granicu sa Srbijom, a Srbija s Makedonijom, rekao je Kovač.
„Tu dolazimo do domino efekta. Mi kao EU moramo delovati globalno i imati svest o tome što se događa u Siriji. Najveća odgovornost leži na velikim zemljama Evropske unije”, zaključio je Kovač, prenela je Hina.

Vulin: Nećemo dozvoliti da Vojvodina postane republika
NOVI SAD – Predsednik Pokreta socijalista Aleksandar Vulin izjavio je danas da Republička Vlada na čijem čelu je Aleksandar Vučić i u kojoj je on ministar, nikada neće dozvoliti da Vojvodina postane republika, niti će dozvoliti formiranje vojvođanske akdemije nauka, „ni stvaranje nepostojeće vojvođanske nacije”.
Vulin je na 3. izbornoj konferenciji Pokrajinske organizacije Pokreta socijalista u AP Vojvodini, koja je održana u Master centru Novosadskog sajma, rekao da je Pokret socijalista izabrao da menja Srbiju zajedno sa Aleksandrom Vučićem i Srpskom naprednom strankom, odnosno, kako je kazao, sa dobrim i čestitim ljudima.
„Ovo je pokret koji će od Srbije napraviti bolje mesto za život na svakom centimetru njene teritorije. Ne može cela Srbija da bude u pokretu, a samo da Vojvodina stoji i zbog toga ćemo promeniti one koji su 16 godina na vlasti, a koji za tih 16 godina nisu uradili ništa, ošim što su od Vojvodine koja je trebalo da bude lokomotiva razvoja cele Srbije napravili to da u njoj živi najveći broj korisnika socijalne novčane pomoći u zemlji. Da je neko pre 20 ili 30 godina rekao da će u Vojvodini živeti najveći broj korisnika socijalne novčane pomoći niko mu ne bi verovao. To je sramota”, rekao je Vulin.
On je, obraćajući se prisutnima, kazao da predstavnici aktuelne vlasti u Vojvodini sada „kritikuju sami sebe” i govore da neće biti onakvi kakvi su bili prethodnih 16 godina i da traže još 16 godina da budu na vlasti i da, kako je rekao, pokažu da nisu isti kao što su bili u prethodnih 16 godina.
„Za 16 godina dete se rodi, raste i odraste, postane čovek, a oni za 16 godina nisu ništa uradili u Vojvodini”, rekao je Vulin, istakavši da Pokret socijalista i Vlada Srbije na čelu sa Aleksandrom Vučićem „neće pojesti budućnost svoje dece”.
Vulin je rekao da Pokret socijalista nije ona levica koja se zalaže za istopolne brakove i koja hoće da se odrekne istorije svoje zemlje, već da je to levica koja veliča porodicu i koja voli svoju zemlju i poštuje svoju istoriju.
„Mi smo levica koja voli svakog čoveka, koja daje pravo na nadu, a izbori su za nas prilika za dogovor sa narodom i prilika da nam se kaže šta radimo dobro, a šta ne” istakao je Vulin.
Po njegovim rečima, Srbija je sa Vladom koju predvodi Aleksandar Vučić „otela pravo da sama odlučuje o sebi i nikada više niko o Srbiji neće odlučivati izuzev nje same”.
Pomenutoj konferenciji Pokrajinskog odbora Pokreta socijalista kao gosti prisustvovale su i delegacije Srpske napredne stranke (SNS), Socijaldemokratske partije Srbije (SDPS), delegacija udruženja Srba iz regiona, udruženja ratnika i predstavnici sindikata.
Delegaciju SNS predvodio je potpredsednik Izvršnog odbora te stranke Damir Zobenica, koji je rekao da je Pokret socijalista jedini koalicioni partner koji je od početka bio sa SNS-om „bez da sedi na dve stolice”.
„Saradnja SNS i Pokreta socijalista je dokaz da je i u politici moguće iskreno prijateljstvo i verujem da će ono trajati dugo”, rekao je Zobenica.
On je kazao da će SNS i Pokret socijalista kao i  Socijaldemokratska partija Srbije na predstojeće izbore izaći zajedno.
„Na izborima nama nije potrebna obična pobeda, treba nam pobeda sa više od 50 odsto mandata, jer samo tako možemo maksimalno sprovesti sve ono što smo planirali”, kazao je Zobenica i dodao da je koalicija sa Pokretom socijalista korisna za SNS, o čemu, kako je rekao, svedoči i današnja konferencija na kojoj je prisustvovalo toliki broj ljudi koliki bi teško skupile i na papiru mnogo veće stranke.
Zobenica je, obraćajući se prisutnima, u dva navrata kao datum izbora pomenuo 24. april, a na pitanje novinara da li je to definitivno datum izbora, Zobenica je rekao da nije, ali da sve ukazuje da će izbori biti održani 24. aprila.
Predsednik Pokrajinskog odbora SDPS-a Nenad Ivanišević rekao je da na izborima očekuje ubedljivu pobedu liste na kojoj se nalaze SNS, Pokret socijalista i SDPS.
„Kako u celoj Srbiji, tako i na pokrajinskim izborima u Vojvdini, kao i na lokalnim izborima, očekujem ubedljivu pobedu, a pre svega da u Vojvodini promenimo vlast koja je već 16 godina na sceni, a koja ništa nije uradila”, rekao je Ivanišević.
Za predsednika Pokrajinskog odbora Pokreta socijalista na današnjoj izbornoj konferenciji izabran je dosadašnji predsednik tog odbora Bojan Torbica.
„Danas smo se okupili brojniji nego ikad sa željom da oslobodimo Vojvodinu od režima Bojana Pajtića koji će morati da odgovara za sve što je radio, a odgovaraće vrlo brzo, odmah nakon pokrajinskih izbora”, rekao je Torbica, zahvalivši na izboru.
On je članovima Pokreta socijalista poručio da tokom izborne kampanje razgovaraju sa komšijama i prijateljima i da im kažu da glasaju samo za one za koje znaju da su dobri, pošteni i čestiti ljudi.
Osim predsednika, danas je izabran i Pokrajinski odbor Pokreta socijalista za Vojvodinu koji ima 71 člana, a na konferenciji je usvojena i izborna platforma te stranke za Vojvodinu. (Tanjug)

DSS: Nikolić da ne potpiše zakon o sporazumu sa NATO
Demokratska stranka Srbije (DSS) apelovala je na predsednika Srbije Tomislava Nikolića da ne potpiše ukaz o proglašenju Zakona o potvrđivanju Sporazuma između Vlade Republike Srbije i Organizacije NATO za podršku i nabavku (NSPO) o saradnji u oblasti logističke podrške.
DSS u otvorenom pismu, takođe, poziva Nikolića da svojim autoritetom neposredno izabranog predsednika izdejstvuje povlačenje tog zakona iz dalje skupštinske procedure i time spreči, kako se navodi, „nesagledive štetne posledice koje bi prouzrokovalo njegovo stupanje na snagu, po usvajanju u drugom krugu”.
Podsećajući da je Narodna skupština 26. decembra 2007. usvojila Rezoluciju kojom je proglašena vojna neutralnost Srbije, DS S u pismu koje potpisala predsednica stranke Sanda Rašković Ivić, ocenjuje da se tim zakonom „NATO uvodi u Srbiju bez formalnog ulaska Srbije u NATO, a Srbija svrstava u antiruski vojni savez”.
Tanjug

Vučić: Penzioneri su zaustavili propadanje Srbije
Uveren sam da politika stabilnosti koju smo vodili ne može preko noći biti pregažena i srušena, uprkos različitim pokušajima i iznutra i s nekih drugih strana, izjavio je premijer Srbije Aleksandar Vučić. On je podsetio da su se neki u Srbiji pozivali na podatak da je naša zemlja na 7. mestu po indeksu bede, ali su „zaboravili” da je pre samo četiri godine bila na 1. mestu takve liste, kao i da smo po tom indeksu sada bolji od Španije i Grčke, a, primetio je, ne bi rekao da smo bogatiji od Španije. „Da će izazova biti, biće, ali Srbija ima snage da uz dovoljno rada, marljivosti i odgovornosti iz toga izađe kao pobednik”, rekao je premijer i dodao da Srbija polako ali sigurno napreduje, iako ne može „koracima od sedam milja”, preneo je Tanjug.
Vučić se novinarima obratio posle posete zemunskom Dnevnom centru i klubu za stare „Dragiša Ćirić”, gde je naglasio da su penzioneri zaslužni za sve dobre rezultate koje je Srbija ostvarila u prethodnom periodu.
Vučić je kazao da je zahvaljujući penzionerima zaustavljeno propadanje Srbije. „Naročito sam zahvalan penzionerima, jer vi ste pravi junaci. Vašom žrtvom zaustavljeno je propadanje Srbije i počeli smo da se dižemo, vi ste obezbedili uslove da imamo više investicija i radnih mesta”, kazao je premijer, prenela je Beta.
Kako je naveo, penzije su danas redovne i biće „samo veće”. „Mi se ne igramo time da penzije kasne 15 ili 20 dana, ne igramo se inflacijom i pošteno kažemo – ovo smo uzeli od vas da bismo izbegli bankrot”, rekao je Vučić.
Vučić je, odgovarajući na pitanja novinara, rekao da je MMF zadovoljan reformama u Srbiji, da nemamo problem sa stanjem u budžetu, niti s prihodnom stranom, niti s rashodima i da je ostalo da se urade „još neke sitnice” oko „Srbijagasa” i EPS-a, koji su teži problemi, ali ne i nerešivi. „Da imamo teškoće, imamo. Najveće probleme ne vidim u restrukturiranju javnih preduzeća. Uz racionalizaciju, to su RTB Bor i „Resavica”. Šta ćete, nasledite nešto što 20 godina tako ide, uz to vam dođe najniža cena bakra na svetskom tržištu ikada, gledamo, mučimo se i ne znamo šta da radimo. Ali se borimo s tim svaki dan. To su dva najveća problema za nas”, istakao je Vučić.
On je dodao da Srbija radi sa Svetskom bankom i EBRD-om i da očekuje prolazak i četvrte i pete revizije. „Peta dolazi u junu i ko tada bude u vladi, njima će biti najteže. Tada ćemo imati više obaveznih stvari da ispunimo pre nego što se uopšte upuste u pregled i ocenu. To nisu ni lake ni popularne stvari, ali ozdravljuju našu privredu i to ćemo da uradimo”, rekao je Vučić.
Ako se postavlja pitanje da li će MMF otići nezadovoljan, imaće određene primedbe, ali biće zadovoljan i proći ćemo četvrtu reviziju, dodao je premijer.
Prema njegovim rečima, Srbiji rastu prihodi, što se može videti u činjenici da je za isplatu penzija 51,1 odsto ranije išlo iz PIO Fonda, dok je to sada 62,2 odsto, a svega 37,8 odsto iz budžeta. „To pokazuje da nam je pozicija nešto lakša i da je država nešto zdravija. MMF je zadovoljan akcizama, kako ide bruto domaći PDV... U nominalnom iznosu, najviša prosečna plata bila je u decembru 2015, i to bez povećanja, 51.825 dinara, što je više nego ranije, i to pokazuje da se privatni sektor polako diže”, konstatovao je Vučić.

Ljajić očekuje najubedljiviju pobedu u Sandžaku
Lider SDPS Rasim Ljajić očekuje da koalicija okupljena oko SDP-a osvoji 50 odsto podrške birača u Novom Pazaru i da u Sandžaku napravi najbolji izborni rezultat do sada. Kako kaže, veruje da će predstojeći izbori u Sandžaku biti neka vrsta referenduma i po prvi put glasanje, odnosno izbor između vrlo jasnih političkih koncepcija. S jedne strane očekuje udruživanje „versko-političkih faktora”, odnosno koaliciju SDA Sandžaka Sulejmana Ugljanina i muftije Muamera Zukorlića, dok je na drugoj strani, kako kaže, koalicija okupljena oko SDP-a, bazirana na realnosti i praktičnim rezultatima.
„Građani će birati između onoga što vide i i onoga što mogu da čuju. Nadam se da će glasati verujući svojim očima, a ne ušima”, poručio je lider SDPS-a u izjavi za Tanjug. On je ponovio da očekuje koaliciju Sulejmana Ugljanina i muftije Muamera Zukorlića.
„Mislim da će Ugljanin u koaliciju sa Zukorlićem, koji nema partnera. Ugljanin može da bira između DS i Zukorlića, ali Zukorlić nema mogućnost izbora, i on gleda da priđe Ugljaninu, kako bi preživeo, s obzirom da je nas svim izborima do sada doživeo katastrofalni poraz”, ocenio je Ljajić. Uveren je da će građani Sandžaka pokazati političku mudrost i zrelost i odabrati one koji su i do sada branili njihove interese i afirmisali politiku koja se bazirala na tome da gradi mostove, povezuje ljude, afirmiše multietnički život u Sandžaku…
„Mi nudimo konkretne projekte, koje smo realizovali i koje nameravamo da sprovedemo. Hoćemo da se bavimo realnim problemima i da ih rešavamo u državi u kojoj živimo”, rekao je Ljajić. Politika koalicije oko Ugljajina, prema oceni Ljajića, bazirana je na pukim obećanjima i nerealnim političkim zahtevima.
Tanjug

Osoblju NATO-a u Srbiji imunitet i oslobađanje od poreza
Da li zbog toga što je sve već rečeno kada je potpisan Individualni akcioni plan partnerstva (IPAP) sa NATO-om, ili jednostavno nije primećeno, tek, na odluku Narodne skupštine posle koje će svi pripadnici ove vojne alijanse u Srbiji imati slobodu kretanja i diplomatski imunitet, kao i brojne druge privilegije, nije reagovao niko osim vanparlamentarnog i antinatovskog DSS-a. Srpski parlament ratifikovao je Sporazum između Vlade Srbije i Organizacije NATO za podršku i nabavku (NSPO) o saradnji u oblasti logističke podrške, koji će, kako tvrdi vlada, obezbediti uslove za uspešno angažovanje naše vojske u multinacionalnim operacijama. Predsednica Demokratske stranke Srbije Sanda Rašković Ivić izjavila je da ovim aktom, kao i prethodnim zaključivanjem IPAP sporazuma, „NATO ulazi u Srbiju, iako Srbija ne ulazi formalno u NATO”.
U obrazloženju predloga za potvrdu ovog dokumenta u parlamentu, Vlada Srbije je navela da je Severnoatlantski savez preneo ovlašćenja na Nadzorni odbor Agencije organizacije NATO za podršku i nabavku (NSPA) da zaključi sporazum o saradnji sa Srbijom, „pri čemu se podrazumeva da se zaključivanjem takvog sporazuma Srbiji neće dodeliti status zemlje članice NATO-a, niti će Srbija polagati pravo na takav status”. Kako se ističe, u okviru angažovanja Srbije u Partnerstvu za mir, Ministarstvo odbrane Srbije „prepoznalo je potrebu” za uspostavljanjem saradnje sa NSPO-om.



Pristup svim državnim i privatnim objektima

Sporazumom je predviđena razmena poverljivih informacija, a osoblju NSPA, na njihov zahtev, mora biti odobren pristup svim državnim i privatnim objektima u kojima se radi, uključujući i one u kojima se vrše ispitivanja i probe. Sporazum predviđa da „strane izrađuju i sprovode usaglašeni plan industrijske bezbednosti na osnovu Bezbednosne politike NATO-a i njenih pratećih direktiva i obaveštavaju jedna drugu o stepenu tajnosti informacije ili podatka”.

Prema ovom sporazumu, NSPO, njegova sredstva, prihodi i druga imovina biće izuzeti od svih poreza i drugih dažbina, osim plaćanja komunalnih usluga i carina. Pored toga, osoblje NSPA, uključujući i njihova vozila, uživa pravo slobodnog prolaza i pristupa kroz čitavu Srbiju, dok se pristup zabranjenim bezbednosnim zonama usaglašava sa nadležnim srpskim organima. Osoblje NSPA uživa sve imunitete i privilegije kao i osoblje Vojne kancelarije za vezu sa NATO-om u skladu sa Bečkom konvencijom. Sporazum predviđa i da osoblje NSPA ne plaća porez na plate, koje dobija od te organizacije, kao ni na bilo koju drugu vrstu prihoda koje dobije izvan Srbije.
Vlada navodi da ugovor sa navedenom organizacijom obezbeđuje pravni osnov za realizaciju „NATO / Partnerstvo za mir Poverilačkog fonda NATO-a za delaboraciju i uništavanje viška ubojnih sredstava i unapređenje kapaciteta TRZ Kragujevac, koji je zvanično pokrenut sredinom 2013. godine na sastanku Političkog partnerskog komiteta NATO”. Vlada navodi da je predviđeno uništavanje oko 4.000 tona ubojnih sredstava.
Ovim sporazumom je predviđeno da „Vlada Srbije snosi troškove u oblasti podrške ili usluga koje zatraži od NSPO i koje pruži NSPO, kao i troškove u slučaju prestanka važenja ovog sporazuma.„
Sporazum između srpske vlade i NSPO-a o saradnji u oblasti logističke podrške potpisan je najpre 7. septembra u Kapelenu, Luksemburg, pa u Beogradu 14. septembra prošle godine, u originalu na engleskom i francuskom jeziku. Inače, „sva zvanična dokumenta koja se razmene saglasno ovom sporazumu izrađivaće se na engleskom i/ili francuskom jeziku”.
Sanda Rašković Ivić juče je ocenila da potvrđivanje ovog sporazuma u Skupštini Srbije predstavlja „još jedan krupan korak na putu potajnog uvlačenja Srbije u NATO, kojim je vlast zakoračila prošlogodišnjim potpisivanjem IPAP sporazuma”. Kako je ocenila, između ostalog, aktuelna vlast ovim „odstupa sa pozicija vojne neutralnosti Srbije, drsko gazeći Rezoluciju NS Republike Srbije kojom je ona utvrđena 2007. godine”.
IPAP, prema zvaničnim navodima, predstavlja intenzivni oblik institucionalne saradnje sa NATO-om radi pružanja pomoći državi partneru u reformi i modernizaciji njihovog sistema odbrane i u potpunosti se prilagođava potrebama partnera. Saradnja kroz IPAP organizuje se u oblastima političkih pitanja i pitanja bezbednosne politike, odbrambenim bezbednosnim i vojnim pitanjima, informisanju javnosti, nauci, životnoj sredini i planiranju u vanrednim situacijama, kao i u administrativnim pitanjima i pitanjima zaštite bezbednosti i resursa.
Vlada Srbije je 24. februara 2011. godine donela Zaključak o pokretanju procedure za izradu IPAP-a, da bi 20. decembra 2014. godine usvojila ovaj dokument, dok je na Severnoatlantskom savetu usvojen 15. januara 2015. godine, čime je saradnja pod okriljem ovog mehanizma Programa „Partnerstvo za mir” praktično otpočela.

Uhapšen naoružani muškarac u kampusu univerziteta Arkanzas
VAŠINGTON – Policija je uhapsila naoružanog muškarca zbog kojeg je danas bio zatvoren državni univerzitet u Arkanzansu, saopštili su američki zvaničnici.
Univerzitet je zatvoren posle dojave da su u kampusu viđena dvojica naoružanih muškaraca, ali se kasnije ispostavilo da je u pitanju bio samo jedan, koji je identifikovan kao 47. godišnji Bred Bartelt, javili su američki mediji.
Policija je brzo opkolila Bartleta, koji se mirno predao vlastima i nije bilo pucnjave.
Portparol lokalne policije Pol Holms izjavio je za AP da eksperti za deaktiviranje bombi pretražuju kamion kojim se Bartlet dovezao u kampus.
On je u kamionu imao pušku, kantu benzina i veću količinu naftnog gasa.
Studenti su posle uzbune preko društvenih mreža počeli da objavljuju da su u kampusu „naoružani ljudi u crnom” i da „niko ne izlazi iz soba”, naveo je Si-Bi-Es Njuz, preneo je Tanjug.

Srbija je uvek kasnila za događajima na Kosovu
Nediplomatski diplomata je samo jedna od etiketa kojom je svetska štampa svojevremeno opisivala nekadašnjeg ministra odbrane i šef diplomatije Poljske Radoslava Radeka Sikorskog. I zaista, uvijanje političkih stavova u diplomatske oblande nikad nije bila njegova specijalnost, a takvog manira drži se i u razgovoru sa novinarima. Jedan od najperspektivnijih evropskih diplomata mlađe generacije, danas je, posle promene vlasti u Poljskoj, angažovan kao saradnik na Harvardu. Oženjen je američko-poljskom novinarkom i dobitnicom Pulicerove nagrade Eni Eplbaum, a u Beogradu je boravio kao gost Centra za međunarodnu saradnju i održivi razvoj koji vodi Vuk Jeremić.
Pojedini analitičari smatraju da trenutni politički trendovi u Poljskoj ukazuju da je na sceni „putinizacija” zemlje. Drugi tvrde da je pre reč o „orbanizaciji”. Šta vam se čini, ko je bliže istini?
Mi smo imali demokratske izbore, na kojima je tadašnja opozicija pobedila u poštenom glasanju, i tako dobila mandat da vodi zemlju. Zato mislim da su optužbe da je reč o nekakvoj „putinizaciji” nerealne, preterane i u jednoj meri uvredljive. Više puta sam govorio da želim da novoj vladi dam onih poslovičnih 100 dana pa da ocenjujem njen rad. Ali, sada imamo činjenice. Ustavni sud nije u stanju da sprovodi svoju funkciju, opozicija je isključena iz parlamentarnih odbora za kontrolu tajnih službi, promenjeno je rukovodstvo državnih medija, neki novinari su dobili otkaz...
Dakle, za vas je prihvatljiva ocena o „orbanizaciji” Poljske?
Da. Ali, ipak, morate imati divljenje prema brzini sa kojom je taj proces sproveden. Viktoru Orbanu su bile potrebne godine za postizanje istog efekta. Kada je reč o Poljskoj, zgodna okolnost je što smo sada u Beogradu, gradu koji je bio glavni grad Jugoslavije, a ja sam dovoljno star da se sećam izreke „kad bi samo Poljska mogla da bude kao Jugoslavija”. Ali hajde da se prisetimo kako se Jugoslavija raspala. Zemlja je počela da se raspada mobilizacijom srpskih nacionalističkih i plemenskih osećanja, čiji je očigledan cilj bilo zadovoljenje nacionalnog interesa.
Ne zaboravite da za raspad Jugoslavije značajnu odgovornost snose i težnje za zadovoljenjem nekih drugih nacionalnih interesa, kao na primer slovenačkog i hrvatskog...
U tome i jeste nevolja. Ukoliko nastojite da zadovoljite nacionalne interese jednog plemena u multinacionalnoj zajednici automatski podstičete i druge da učine isto. I ta želja za zadovoljenje tribalnih, uskih poriva, koja je na početku primamljiva mnogim ljudima, po pravilu dovodi do tragičnih posledica. Takav model podrazumeva blaćenje svih neistomišljenika, tako što se denunciraju kao izdajnici i strani agenti.
Da li želite da kažete da takav obrazac prepoznajete u savremenoj Poljskoj?
Postoje neke paralele, ali u Poljskoj imamo čvrste demokratske principe i siguran sam da će se ovakve pojave ispraviti. Takav obrazac prepoznajem u celoj Evropi. Ponovna nacionalizacija evropskih politika je posebno opasna po slabije zemlje članice EU, među kojima je i Poljska. Poljski nacionalisti predstavljaju ogromnu opasnost za poljske nacionalne interese.
Kako se to odražava na zemlje kandidate za članstvo u EU, poput Srbije?
Mislim da bi trebalo da se radujemo zemljama kao što su Srbija, i donekle recimo Ukrajina, koje teže da uđu u uniju, koje žele da postanu kao mi. Srpsko istorijsko iskustvo ima nekih paralela sa poljskim. Mi znamo kako je to da se ostane bez teritorije gde je začeta nacionalna istorija i gde su podnete ogromne žrtve. Ali od njih odustajete zarad mira i zarad pridruživanja većem identitetu i u kojem će, na kraju krajeva, vaš nacionalni interes biti bolje zaštićen.



Jeremić među najboljim izborima za mesto genseka UN

Da li je realno da Vuk Jeremić postane novi generalni sekretar Ujedinjenih nacija?Imam veoma visoko mišljenje o Vuku Jeremiću, najpre kao stručnjaku, a potom i političaru i ministru. Znam ga i iz vremena pre nego što je postao šef diplomatije. On je bio energičan i uporan borac za interese vaše zemlje u ranim dvehiljaditim. Svojevremeno sam imao to zadovoljstvo da poljskom ambasadoru u UN naložim da glasa za Vuka Jeremića kada se kandidovao za mesto predsednika Generalne skupštine UN. Mislim da je on među najboljim i najsposobnijim kandidatima za mesto generalnog sekretara.

Smatrate da je po toj matrici neophodno da Srbija prizna nezavisnost Kosova kako bi ušla u Evropsku uniju?
Gledajte, Milošević je pokušao da zadrži Kosovo i svi znamo kako se to završilo. Vlade koje su došle posle njega su takođe pokušale da zadrže Kosovo u nekakvom odnosu sa Srbijom ili da ga podele. Ali moj utisak je da su srpska politička klasa i srpska javnost uvek nekoliko meseci kasnili za događajima. Uvek prihvatate dogovor u trenucima kad je vreme za dogovor već odavno isteklo. A „tajming” je sve u politici.
Utisak je, međutim, da uređivanje odnosa u Evropi ne zavisi isključivo od zemalja kojih se određeno pitanje direktno tiče. Kako vidite današnju ulogu Nemačke, na primer? Svojevremeno ste izjavili da se „mnogo manje plašite nemačke moći nego što počinjete da se plašite nemačke neaktivnosti”, što je prilično kontroverzna poruka od strane jednog Poljaka.
Pozvao sam Nemačku da bude glavni akcionar u projektu koji zovemo EU, misleći na ekonomsku dimenziju, a ne na dominaciju Nemačke kao države. Dobar odnos sa Nemačkom je važan jer on omogućava pristup polugama donošenja odluka unutar EU. Veoma je teško učiniti bilo šta u EU ukoliko je Nemačka protiv toga. Nemačka bi trebalo da preuzme vodeću ulogu u pomoći južnim evropskim zemljama, uključujući Srbiju, da ojačaju spoljnu granicu unije. Smatram da je to ključni potez za mudar izlazak iz izbegličke krize.
Sve se češće čuju glasovi da će EU pre ili kasnije odlučiti da jedan deo izbeglica trajno smesti u Srbiju i druge zemlje koje nisu članice unije...
Za zemlje kandidate je veoma mudro da unapred pokažu svoju solidarnost sa EU. Mi smo to radili recimo devedesetih godina kada smo slali naše trupe za nadzor stabilnosti u zemljama nastalim raspadom bivše Jugoslavije. Vi ste proglasili solidarnost sa izbeglicama i čini mi se da je to ispravna politika.
Kritikovali ste NATO da zanemaruje svoj istočni front i prepušta istočne članice na milost i nemilost Rusiji. Da li se sada osećate bezbednije, nakon što je Amerika odlučila da učetvorostruči vojni budžet planiran za taj region?
To je upravo ono za šta sam se zalagao kad sam bio šef diplomatije i drago mi je da 17 godina otkako smo postali članica NATO-a oni pokazuju spremnost da to učine. Nadam se da to primećuje i predsednik Putin i da mu na pamet ne padaju nikakve neodgovorne pomisli.
Da li verujete u realnu opasnost da Kremlj naloži invaziju na Poljsku? Da li je to zaista moguće?
Ne bih znao da vam kažem, ali bolje biti bezbedan nego da posle žalimo. Putin je već dokazao da je kockar i sa njim nikad ne znate. Vojska postoji radi mogućeg opasnog scenarija. Dakle, ovo je politika osiguranja.
Koliko je ulazak u NATO povezan sa evropskim integracijama?
U velikoj meri. U našem je slučaju NATO, gde je američko vođstvo od ključne važnosti, odigrao ključnu ulogu u prihvatanju nekadašnjih komunističkih zemalja. I to je neka vrsta zdrave konkurencije između NATO-a i EU. Osim toga, članstvo u NATO-u olakšava i ekonomski razvoj budući da je jasan signal investitorima da je zemlja stabilna.
Ipak, situacija u tom pogledu je u Srbiji mnogo komplikovanija posle NATO bombardovanja 1999.
Ali makar znate da NATO može da bude efikasna vojna organizacija. Treba da budete svesni da ste u to vreme imali opaku, nacionalističku i šovinističku vlast. Ali da biste ušli u uniju ne morate da uđete u NATO. Postoje zemlje poput Austrije, Finske ili Irske koje su punopravne članice EU, ali nisu u NATO-u. Odluka je na vama. Ja vas uveravam da vas niko neće siliti da uđete u NATO.
Poređenje Austrije i Srbije nije najadekvatnije. Beogradu se često prebacuje da je ruska ispostava na Balkanu, što sigurno nije slučaj sa zemljama koje pominjete...
Tako je, ali sami ste dugo radili na tome da zaradite takvu reputaciju. A na Zapadu se ne sećaju svi raskola između Tita i Staljina, i toga da je Rusija suštinski imala malo uticaja ovde tokom hladnog rata. Kao i da je Jugoslavija bila okosnica pokreta nesvrstanih. Kod vas je ovo još jedan pokazatelj neblagovremenog donošenja odluka u vezi sa Kosovom. Ako sam ja dobro shvatio, vi osećate zahvalnost prema Rusiji jer vas je ona devedesetih podržala u pogledu Kosova. Svakako ste izgubili Kosovo, a zaradili ste i etiketu ruske produžene ruke. Meni to deluje kao još jedno prokletstvo Kosova. Vi morate da odlučite da li je nasilno menjanje granica u Evropi za vas prihvatljiva politika. Mi u Poljskoj ne mislimo tako.
Ali Poljska je takođe zemlja koja je sklopila dil sa CIA, da na svojoj teritoriji dozvoli nelegalno pritvaranje i mučenje osumnjičenih za terorizam. Kako se to uklapa u narativ o poštovanju prava koji pominjete?
To je učinila postkomunistička vlada, i to neposredno posle terorističkih napada na Ameriku 11. septembra.
Ipak ste pristali na mučenje stranih zarobljenika, bez sudskog procesa, na svojoj teritoriji...
Mislim da poljski političari zapravo nisu znali šta se dešava.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Seljaci blokirali Grčku
Od našeg dopisnika
Atina - U Kozanima razjarena masa nije htela da sasluša četiri poslanika Sirize. U  Aleksandrupolisu su tri člana parlamenta bila praktično zarobljena na aerodromu i poručeno im je da se više ne vraćaju jer će sledeći put traktori biti na pisti, a avion će ostati u vazduhu. Manjih incidenata bilo je širom zemlje, a u Atini, već treći dan seljaci koji su pred parlament došli sa namerom da vladu ubede da povuče zakon o smanjenju penzija i povećanju poreza - ne popuštaju.
Odluku o daljim akcijama u Atini gde su ulogoreni na Trgu Sintagma i gde su u toku protesti kojima se pridružuje i veliki broj građana, grčki seljaci će doneti danas . Međutim, blokada puteva ostaje na snazi što znači da će saobraćaj širom zemlje biti vrlo otežan i po nekoliko sati u potpunom prekidu. Iz vlade za sada nema konkretnih inicijativa sem predloga da se pregovara. Seljaci poručuju da je svaki pokušaj da se traži prihvatljivo rešenje moguć samo ako se zakon povuče u potpunosti i pregovara „od nule”.
Inače, sumnje da su među farmerima koji su prvog dana protesta jurišali na policiju bili i provokatori iz redova opozicione Zlatne zore se obistinjuju. Detaljna analiza snimaka nasilja i uništavanja policijskih automobila ukazuje da su akteri bili i neki pripadnici ultra-desničarske partije.
U međuvremenu, Ciprasova vlada se suočava sa novim pritiscima poverilaca koji postavljaju dodatne zahteve i traže još rigoroznije mere štednje u zamenu za obećanje kredite i eventualne razgovore o restrukturiranju duga. Ovdašnja štampa zahtev MMF za dopunskim merama štednje od devet milijardi evra do 2018. Naziva „prljavom igrom iza koje se krije namera da se Grčka primora na novi sporazum koji Atina ne može da prihvati”. Prema dobro obaveštenim izvorima, poverioci traže da se penzije, čak, smanje čak od 30 do 50 odsto što je daleko iza „crvene linije” koju premijer Cipras pokušava da odbrani. Navodno ima i drugih predloga gde se procenat smanjenja kreće do 25 odsto ali u ovom momentu za javnost ostaje nejasno - uz kakve ustupke Ciprasove vlade.
Posle Ciprasove izjave medijima da će „svi problemi i sporna pitanja biti uskoro rešeni, kako oni koji se tiču ocene sprovođenja reformi, duga tako i problema sa migrantima”. Po njegovim rečima Grčka prolazi kroz težak period ali će „uskoro okrenuti list”, pa se u javnosti se postavlja pitanje:” drži li premijer nešto u tajnosti i zna li  nešto više o ostalog dela nacije?“ Ili, kako je to rekao  lider Saveza partija centra u otvorenom pismu Ciprasu: “živi li to on u nekom drugom, paralelnom svetu kad ima  toliko optimizma kad je narod na ulicama?“

Obama Putinu: Prekinite napade protiv sirijske opozicije
MOSKVA – Američki predsednik Barak Obama zatražio je od ruskog kolege Vladimira Putina da obustavi vazdušne napade protiv umerenih opozicionih snaga u Siriji, saopštila je danas Bela kuća.
U telefonskom razgovoru sa Putinom u subotu, Obama je istakao važnost što bržeg dopremanja humanitarne pomoći u opkoljene oblasti u Siriji, preneo je AFP.
Obama je istakao da je važno da sada Rusija „ima konstruktivnu ulogu i prekine vazdušnu kampanju protiv umerenih opozicionih snaga u Siriji”, naveo je AP.
Kremlj je prethodno saopštio da su Putin i Obama razgovarali telefonom o razrešenju sirijskog konflikta i drugim aktuelnim temama na svetskoj političkoj sceni.
Obojica državnika su pozitivno ocenila rezultate pregovora o Siriji, održanih 11. i 12. februara u Minhenu, i podržala napore da se primeni prekid vatre, navodi se u saopštenju, a preneo je Rojters.
Oni su se tokom zajedničkog telefonskog razgovora dogovorili da će intenzivirati diplomatsku i drugu saradnju na primeni sporazuma o Siriji postignutog u Minhenu, saopštio je Kremlj.
Putin je u razgovoru sa Obamom, takođe, istakao važnost zajedničke borbe protiv terorizma, u kojoj se neće primenjivati dvostruki standardi.
Ruski predsednik je ukazao na neophodnost postojanja bliskih radnih kontakata između odbrambenih službi Rusije i SAD u cilju borbe protiv takozvane Islamske države
U saopštenju Kremlja se navodi i da je Putin izrazio nadu da će zvanični Kijev preduzeti praktične korake u ispunjenju svojih obaveza preuzetih mirovnim sporazumom iz Minska, koji predviđa prekid vatre između ukrajinskih i proruskih snaga na istoku Ukrajine, prenosi Tanjug.

Medvedev: Spremni smo za obnovu dijaloga, prvi korak na Zapadu
MOSKVA – Odluka Zapada da zamrzne odnose sa Rusijom bila je besmislena i Moskva je spremna za obnovu dijalog na jednakim osnovama, ali prvi korak leži na Zapadu, izjavio je danas u intervjuu za TV kanal „Evronjuz” ruski premijer Dmitrij Medvedev.
„Izvorna odluka da se prekine saradnja u najtežoj međunarodnoj situaciji, kada smo svi potrebni jedni drugima, bila je u startu besmislena. Postalo je neophodno povući se posle nekog vremena”, rekao je Medvedev.
Ruski premijer je kazao da „čim se nešto dogodi na globalnom planu, uz učešće Rusije”, NATO reaguje - „to je to, gotovi smo, više ne razgovaramo sa vama, suspendujemo naše odnose”, preneo je TAS S.
„Onda, posle nekog vremena, neko nam šapne u uvo da oni zapravo žele da obnove odnose i da li bismo mogli da počnemo da sarađujemo po ovom pitanju ili onom?”, istakao je Medvedev.
Ruski premijer je poručio da se „isto može primeniti na odnose sa Sjedinjenim Američkim Državama i Evropskom unijom”.
„Mi smo spremni za to, mi želimo čvrste, napredne odnose i sa jednim i sa drugim”, naglasio je Medvedev.
On je, međutim, naveo da „prve korake ka pomirenju treba da preduzmu oni koji su inicirali udaljavanje”.
„Ukoliko nešto treba da se resetuje, to treba da bude urađeno na suštinski različitoj osnovi. Jednakoj, poštenoj, čvrstoj osnovi za odnose, uzimajući u obzir da Rusija nije jedina država kojoj je ovo potrebno - to je, takođe potrebno EU i SAD”, rekao je Medvedev, prenosi Tanjug.
Medvedev: Nećemo tužiti zbog optuzbi za ubistvo Litvinjenka
MOSKVA – Rusija neće nikoga tužiti zbog optužbi za ubistvo Aleksandra Litvinjenka, izjavio je danas u intervjuu za TV kanal „Evronjuz” ruski premijer Dmitrij Medvedev.
„Što se tiče bilo kakvog pravnog delovanja, to je prosto apsurdno. Ruska Federacija nikada neće tužiti neku državu zbog nekih besmislenih izmišljotina ili smešnih filmova”, rekao je Medvedev.
Osvrnuvši se na rezultate istrage u slučaju Litvinjenko, ruski premijer je kazao da niko ne može da uzme za ozbiljno „izveštaj penzionisanog sudije, u kome, samo sam pogledao iz zainteresovanosti, praktično svaki paragraf i svaki deo počinje rečju 'verovatno'“.
„Šta tu ima da se komentariše? To je nezvaničan izveštaj penzionisane osobe koja iznosi svoj lični sud”, istakao je Medvedev.
„Mi, takođe, možemo da napišemo mnogo takvih izveštaja ili upitamo naše bivše sudije ili akademike da pripreme neke papire. Oni nemaju apsolutno nikakvu važnost i stoga neće biti reakcije na ovo”, naveo je Medvedev, preneo je TASS.
Ruski premijer smatra da je za žaljenje da su „premijer i ministar spoljnih poslova Velike Britanije komentarisali izveštaj prepun reči kao što je 'verovatno'“.
„To podseća na lov na veštice. Naposletku, neka to bude na savesti onih koji su komentarisali”, poručio je Medvedev.
Prema njegovim rečima, Rusija je „vekovima imala neobičnu vrstu odnosa sa Britanijom”.
„Oni su teški iz različitih razloga. Zbog vremenskog ograničenja, neću ih analizirati, iako možete o tome čitati u udžbenicima istorije. Nažalost, to je i danas slučaj”, dodao je Medvedev.
Rezultati istrage o smrti Litvinjenka, koji je preminuo u Londonu 2006. pošto je popio čaj otrovan radioaktivnim polonijumom, koje je u januaru obelodanio penzionisani britanski sudija Robert Oven, naišli su na oštru reakciju Rusije i zaoštrili već ionako napete odnose Moskve i Londona, a prenosi Tanjug.

Stratfor: Pomak u razumevanju Rusije i SAD
Moskva i Vašington načinili su pomak u uzajamnom razumevanju ukrajinske i sirijske krize, ocenjuju analitičari Stratfora. Glasine o potencijalnom dogovoru Zapada i Moskve usledile su neposredno nakon posete pomoćnice državnog sekretara SAD Viktorije Nuland Kalinjingradu, kada se sastala sa savetnikom ruskog predsednika Vladislavom Surokovom. Kako se navodi, glasine o „tajnom dogovoru” kojim bi se konačno stavila tačka na krizu u Ukrajini verovatno neće biti potvrđene, međutim ne treba poricati da postoji veliki napredak kada je reč o povlačenju teškog naoružanja sa linije razgraničenja, prenosi Sputnjik.
Prepreku za potencijalni kompromis može da predstavlja i trenutna politička nestabilnost u Ukrajini, s obzirom na to da su rejtinzi trenutne vlasti u padu, dok bi Arsenij Jacenjuk mogao da izgubi premijersko mesto već u narednih nekoliko nedelja, zaključuje Stratfor. Pored toga, velika pažnja u istraživanju Stratfora posvećena je i januarskom susretu šefova diplomatije Rusije i SAD, Sergeja Lavrova i Džona Kerija u Cirihu, nakon čega je američki političar, nastupajući na Međunarodnom ekonomskom forumu u Davosu, govorio o mogućnosti ukidanja sankcija Rusiji u narednih nekoliko meseci.
„Takva izjava zaslužuje puno pažnje, s obzirom na to da je stav Vašingtona prema Moskvi bio daleko čvršćii nego stav Evrope. EU jeste produžila sankcije za šest meseci, ali mnogi lideri evropskih zemalja pokazali su interesovanje za njihovo ukidanje u julu, kada ponovo dođe vreme da se o tome odlučuje”, piše Stratfor.
Još jedan segment potencijalnog kompromisa Vašingtona i Moskve je svakako sirijska kriza, budući da obe strane imaju zajedničkog neprijatelja - Islamsku državu, smatraju analitičari. „Rusija može da zahteva od SAD ustupke koji se tiču koncentracije NATO snaga u blizini njenih granica, dok Vašington može da traži veću podršku Moskve kada su u pitanju pregovori o Siriji. Oni se, doduše, nalaze na različitim stranama barikada, ali zajednička komponenta u vidu borbe protiv Daeša otvara mogućnost za saradnju u drugim pitanjima”, navodi se u izveštaju, prenosi Sputnjik.
Tanjug

Kurdi odbacili zahteve Turske da se povuku
BEJRUT - Sirijski Kurdi danas su odbacili zahteve Turske da se povuku sa položaja u blizini granice na severu Sirije koje je turska vojska granatirala drugi dan za redom.
Lider kurdske Partije demokratskog jedinstva (PYD) Saleh Muslim rekao je da Turska nema prava da se meša u unutrašnja pitanja Sirije, prenosi Rojters.
Muslim je takođe kazao da su pripadnici Kurda avio-bazu koju su granatirali turski vojnici osvojili od terorističke organizacije Nusra front.
Turski premijer Ahmet Davutoglu potvrdio je juče da su turske snage gađale mete kurdskih boraca iz sastava Jedinica za zaštitu naroda (YPG) na severu Sirije i pozvao tu grupu da se povuče sa područja koje je nedavno zauzela.
„Osvetićemo sa za svaki korak (koji su načinile YPG)”, rekao je Davutoglu odgovarajući na pitanja novinara, prenela je televizija „Haber”.
„YPG će se odmah povući iz Azaza i obližnjeg područja i neće im se ponovo približiti”, dodao je turski premijer.
Kurdska milicija (YPG), glavna je oružana snaga Kurdskog vrhovnog komiteta, vlade sirijskog Kurdistana.
Izvorno ju je formirala 2004. Partija demokratskog jedinstva (PYD), a prebačena je u nadležnost Kurdskog vrhovnog komiteta, koji uključuje PYD, 2012.
Turska vojska je i danas, drugi dan zaredom, granatirala položaje kurdskih boraca na severu Sirije, pri čemu su poginula dvojica boraca, saopštila je Sirijska opservatorija za ljudska prava, prenosi Tanjug.

Iran: Saudijska Arabija da ne šalje vojsku u Siriju
TEHERAN - Zamenik načelnika generalštaba iranske vojske Masud Džazajeri upozorio je danas Rijad da ne šalje vojsku u Siriju, nakon sto je Saudijska Arabija rasporedila borbene avione u Turskoj. Prema njegovim rečima, Iran svakako neće dozvoliti da se situacija u Siriji razvija na način na koji to žele zemlje koje podržavaju pobunjenike, rekao je general Džazeri iranskoj televiziji Al Alam, a prenosi AFP.
Rijad je u subotu saopštio da je rasporedio borbene avione u turskoj vazduhoplovnoj bazi Indžirlik kako bi „intenzivirao” operacije protiv takozvane Islamske države (IS) u Siriji. Turska je gađala pozicije kurdske i sirijske vojske u severnoj Siriji, što dodatno komplikuje napore da se okonča rat u kome je od početka 2011. godine poginulo 260.000 ljudi.
Iran podržava sirijskog predsednika Bašara al Asada slanjem „vojnih savetnika' i dobrovoljaca da se bore uz sirijske snage, navodi Frans pres. „Teroristi koji se danas bore u Siriji su snage Saudijske Arabije, Amerikanci ili reakcionarne snage u regionu”, rekao je Džazajeri.
Tanjug

Al Šabab preuzeo odgovornost za bombu u avionu
MOGADIŠ - Somalska militantna islamistička grupa Al Šabab preuzela je danas odgovornost za bombaški napad u putničkom avionu ranije ovog meseca, kada je probijena velika rupa u trupu letilice ubrzo posle poletanja i avion je bio primoran prinudno da sleti na aerodromu u Mogadišu.U saopštenju poslatom danas elektronskom poštom, Al Šabab je naveo da je napad osveta zbog obaveštajnih zapadnih operacija u Somaliji, preneo je Bi-Bi-Si.
Avion kompanije „Daalo Erlajns” sa 74 putnika poletao je sa aerodroma u Mogadšu kada je eksplozija potresla letelicu i napravila otvor, a jedan putnik je ispao i poginuo. Kapetan aviona, Beograđanin Vladimir Vodopivec, nekadašnji pilot u JAT-u i Montenegroerlajnza, uspeo je da okrene avion i bezbedno se vrati na polazni aerodrom. Eksplozija se dogodila oko 15 minuta od poletanja kada je avion bio na visini od oko 3.350 metara.
Somalski ministar saobraćaja Ali Džama Džangali rekao 6. februara da je preliminarnom istragom utvrđeno da je bomba izazvala eksploziju zbog koje je putnički avion prinudno sleteo na aerodrom u Mogadišu. On je tada rekao da se sumnja da je iza tog napada somalska ekstremistička organizacija Al Šabab. Više od 20 ljudi uhapšeno je u vezi s tim incidentom, saopštila je somalska vlada.
Beta

Ruski raketni brod plovi u Sredozemlje
Mali raketni brod „Zeleni do“ i morski minolovac „Kovrovec“ Crnomorske flote plove ka Sredozemnom moru, javlja „Sputnjik”. Očekuje se da će se uskoro mali raketni brod „Zeleni do“ projekta „Bujan-M“ Crnomorske flote sa krstarećim raketama pridružiti sredozemnoj eskadrili, rekao je izvor u bezbednosnim strukturama Krima.
„’Zeleni do‘ uskoro će se pridružiti grupi ruskih brodova koja se nalazi u blizini sirijske obale. Ovo će biti prvo učešće brodova ovog projekata u akcijama Ratne mornarice u Sredozemnom moru“, saopštio je on. Zadaci broda nisu navedeni, ali činjenica da on poseduje krstareće rakete dovodi do pretpostavki da će biti korišćen u vojnoj operaciji.

Saudijska Arabija: Rusija neće uspeti da spase Asada
RIJAD - Saudijski ministar spoljnih poslova Adel al-Džubeir je izjavio da ruski napori da podrži sirijskog predsednika Bašara al-Asada neće rezultovati njegovim ostankom na vlasti. Džubeir je na konferenciji za štampu u Rijadu rekao i da su propali raniji napori podrške Asada koje je preduzimao, između ostalih, Iran, prenela je agencija AFP.
„Sad je Asad zatražio pomoć Rusije, koja neće uspeti da ga spase”, istakao je šef saudijske diplomatije.
On je juče u intervjuu Si-En-Enu izjavio da, ukoliko pregovori o miru u Siriji ne urode plodom, predsednika te zemlje Bašara al-Asada treba „ukloniti silom”.
„Verujem da je Asad oslabio i da je gotov”, rekao je Džubeir i dodao: „Bašar al-Asad će otići, ne sumnjam u to. On će otići ili političkim procesom ili će biti sklonjen na silu”.
„Mi ćemo, koliko god budemo mogli, insistirati na tome da politički proces uspe. Ali ako ne uspe, to će biti zbog tvrdoglavosti sirijskog režima i njihovih saveznika”, istakao je šef saudijske diplomatije i dodao da će u tom slučaju „postati jasno da nema druge opcije nego da se Bašar al-Asad ukloni silom”.
On je naveo da je Saudijska Arabija spremna da pošalje kopnene snage u borbe u Siriji, ali samo u sklopu koalicije na čelu sa SAD. Nade u razrešenje konflikta u Siriji je pobudio dogovor o prekidu neprijateljstava u toj zemlji i dostavi humanitarne pomoći opkoljenim sirijskim gradovima, koji su objavili američki državni sekretar Džon Keri i šef ruske diplomatije Sergej Lavrov.
Tanjug

U Indoneziji zabranjen Dan zaljubljenih
DžAKARTA - Indonežanski državni i verski zvaničnici zabranili su mladim muslimanima u toj zemlji da slave Dan zaljubljenih, tvrdeći da je taj praznik u suprotnosti sa islamom. Više hiljada studenata je u skladu sa tim u prestonici provincije Aceh, u kojoj većinu stanovnika čine pobožni muslimani, održali proteste u znak podrške zabrani proslave Dana zaljubljenih, prenela je agencija AP.
Skupu su se pridružili i gradonačelnik Banda Aceha Iliza Sadudin Džamal i lokalni islamski klerici. Džamal je rekao da je cilj skupa da ljudi budu svesni da Dan zaljubljenih nije deo islamske kulture. Sličan skup su u drugom po veličini indonežanskom gradu, Surabaji, održali srednjoškolci. U Indoneziji, najmnogoljudnijoj muslimanskoj zemlji u svetu, praktikuje se umereni vid islama.
Tanjug

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Grčka: uhapšeni krijumčari, velika zaplena oružja
Atina - Grčka policija uhapsila je trojicu iračkih Kurda sa britanskim pasošima koji su pokušali da veliku količinu oružja prenesu u Tursku. Reč je o trojici muškaraca od 35 i 40 godina koji su u karavan vozilu imali desetine hiljada metaka, vojničkih pojaseva i vatrenog oružja.
Prema zvaničnim informacijama grčke policije reč je o licima koja se, ustanovljeno je posle provere, ne nalaze ni u jednoj bazi podataka osumnjičenih terorista niti kriminalaca. Kako je ustanovljeno oni su u Grčku stigli iz Italije, zatim su trajektom prešli do Igumenice i odatle nastavili put prema grčko-turskoj granici. Jednog od njih, četrdesetogodišnjeg Kurda sa britanskim pasošem uhapsila je obalska policija Aleksanrdupolisa u momentu prelaska granice. U vozilu su prilikom pretresa pronađeni četiri vojnička pojasa sa municijom, osam dvogleda i 200.000 metaka. Dat je signal za uzbunu i vrlo brzo, u ruke policije pali su i ostali.
Druga dvojica krijumčara uhapšena su na parkingu u luci Aleksandrupolisa i prilikom pretresa kod njih je pronađeno 18 pištolja i 20.000 metaka različitih kalibara. Za sada, policija ne raspolaže podacima o krajnjoj destinaciji i namerama krijumčara, kao ni o njihovoj pripadnosti određenoj  organizaciji, ali se predpostavlja da su povezani sa džihadistima. Istovremeno, grčka policija postavlja pitanje kako je moguće da je karavan natovaren tolikom količinom oružja moga da prodje nezapaženo kroz evropske zemlje koje svakodnevno govore o strogoj kontroli.

U Švedskoj stradali članovi britanske grupe
STOKHOLM - Mladi britanski muzički bend i njihov menadžer poginuli su u Švedskoj kad je njihov automobil pao sa mosta visine od 25 metara u kanal, javili su danas britanski mediji. Švedska policija je saopštila da su ronioci juče pronašli tela pet ljudi, starih između 20 i 33 godine, kao i da uzrok nesreće još nije poznat.
Britanski list „Dejli mejl” navodi da su četvorica poginulih bili članovi indi pop grupe „Viola Beach”, koja je bila na ivici proboja na mejnstrim muzičku scenu, a u Švedskoj su se nalazili na svojoj prvoj međunarodnoj turneji. Švedski mediji navode kako je automobil verovatno udario u zaštitnu ogradu na autoputu koji ide preko mosta, a zatim sa njega pao u vodu.
U vreme nesreće, koja se dogodila juče pre zore, most na kanalu Sodertalje se zatvarao pošto je prethodno bio otvoren da bi propustio brodove. Na mostu su svetlele lampice za upozorenje, a put su blokirale dve saobraćajne barijere.
Tanjug

Keri u Tirani o borbi protiv korupcije
TIRANA - Američki državni sekretar Džon Keri stigao je u Albaniju kako bi izvršio pritisak na Tiranu da sprovede paket pravosudnih reformi, prenose agencije. Prema zvaničnom protokolu, Kerija su dočekali ambasador SAD u Tirani Donald Lu i albanski predsednik Bujar Nišani koji je sa američkim diplomatom, kako navodi ATA, razgovarao četiri minuta.
AP navodi da će tokom kratkog boravka u Tirani Keri pozvati vladu i opozicione stranke da podrže predloženi paket pravosudnih zakona u parlamentu. Reforme uključuju osnivanje suda za borbu protiv korupcije i kancelarije tužioca, kao i nacionalnu istražnu agenciju poput američkog FBI.
Takođe se očekuje da će Keri istaći značaj reformi na putu Albanije ka EU, navodi američka agencija. Najavljeno je da će Keri razgovarati sa albanskim premijerom Edijem Ramom, ministrom spoljnih poslova Ditmirom Bušatijem, kao i predstavnicima civilnog društva.
Tanjug

Kuba vratila u SAD „zalutalu” raketu
VAŠINGTON - Američka raketa „helfajer” bez bojeve glave koja je greškom 2014. godine transportovana iz Evrope na Kubu, vraćena je u Sjedinjene Države, saopštio je Stejt department. Raketa je vraćena u SAD u „saradnji sa kubanskom vladom”, rekao je portparol Stejt departmenta Mark Toner ne navodeći detalje.
„Obnavljanje diplomatskih odnosa i ponovno otvaranje naše ambasade u Havanu omogućuje nam da sarađujemo sa kubanskom vladom na pitanjima od obostranog interesa”, rekao je on. Prema podacima američkog Ministarstva odbrane, „helfajer” je laserski navođen projektil vazduh-zemlja, težak oko 45 kilograma, koji može da bude ispaljen iz helikoptera poput „apača” ili bespilotne letelice kao što je „predator”.
Prema ranijim medijskim navodima, proizvodač rakete, kompanija „Lokid Martin”, bio je ovlašćen da izvozi projektil bez bojevog punjenja, za potrebe vežbi NATO-a. Kako je ranije jedan neimenovani američki zvaničnik rekao za AP, za grešku u transportu rakete, koja je završila na Kubi, odgovorni su „Lokidovi” špediteri. On je istakao da SAD ne žele da bilo kakva odbrambena tehnologija ostane u nesavezničkoj zemlji, bilo da ona ima kapaciteta da je koristi ili ne i dodao da je prisutna velika zabrinutost da bi Kuba mogla da da pristup raketi nekim tehnički naprednijim zemljama.
Raketa je bila ispravno transportovana u Španiju, gde je korišćena u vojnoj vežbi, a zatim je krenula na zaobilazno putovanje kroz Španiju, Nemačku i Francusku, da bi završila na aerodromu „Šarl de Gol” u Parizu. Sa njega je trebalo da bude vraćena natrag na Floridu, ali je umesto toga ukrcana na let „Er Fransa” za Havanu nakon čega su američki zvaničnici zatražili od kubanske vlade da vrati raketu.
Tanjug

Turska vojska i danas gađala položaje Kurda u Siriji
DAMASK - Turska vojska je danas, drugi dan zaredom, granatirala položaje kurdskih boraca na severu Sirije, pri čemu su poginula dvojica boraca, saopštila je Sirijska opservatorija za ljudska prava.
Turska je u subotu zahtevala od kurdskih boraca iz sastava Jedinica za zaštitu naroda da se povuku sa područja koja su poslednjih dana zauzeli u sirijskoj severnoj provinciji Alep, preneo je Rojters. Turska vojska danas je gađala vazduhoplovnu vojnu bazu i druge lokacije koje su kurdski borci zauzeli od sirijskih pobunjenika.
Tanjug

Medvedev upozorio na "još jedan" a ne svetski rat
Greška u prevodu ili namerno „prepevavanje”? Tek, zapadnim medijima prividelo se da je ruski premijer Dmitrij Medvedev upozorio na mogućnost novog „svetskog rata“, a ne „još jednog“ rata, kako je zaista rekao, javlja „Sputnjik”
Rojters je preuzeo od nemačkog lista „Handelsblat”, a kasnije preneli brojni zapadni mediji, da je Medvedev ukazao na opasnost od permanentnog ili „svetskog rata“ ako propadnu sirijski pregovori i upozorio da SAD i arapske snage ne bi trebalo da preduzimaju bilo kakve kopnene operacije. Britanska agencija je citirala intervju koji je ruski premijer, uoči razgovora velikih sila o Siriji u Minhenu, dao „Handelsblatu“, rekavši da SAD i Rusija moraju da izvrše pritisak na sve strane u sukobu kako bi se obezbedio prekid vatre.
Na pitanje o prošlonedeljnoj ponudi Saudijske Arabije da obezbedi kopnene snage ako se pokrene operacija protiv DAEŠ–a koju bi predvodile SAD, Medvedev je rekao: „Bilo kakve kopnene operacije po pravilu vode ka tome da rat postaje permanentan. Pogledajte Avganistan ili čitav niz drugih zemalja. Nesrećnu Libiju čak ni ne pominjem”.
Ruski premijer je upitao zašto je to potrebno i dodao:
„Treba sve, pa i putem oštrih mera koje i Rusija sprovodi, koje i Amerikanci sprovode, čak i uz sve ograde, koje i Turci pokušavaju da sprovode, naterati da sednu za pregovarački sto, a ne da počinju još jedan rat na Zemlji.
U prevodu Rojtersa poslednja rečenica je glasila: „Sve strane moraju se naterati da sednu za pregovarački sto umesto da počinju još jedan svetski rat.“

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.


  </body>
 </text>
</TEI>