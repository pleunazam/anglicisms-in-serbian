<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Ko veruje u vanzemaljce nek im pošalje SMS
KANBERA – Jedan australijski internet sajt nudi mogućnost zainteresovanima da njegovim posredstvom u svemir pošalju kratke poruke.
Poruke od maksimalno 160 slovnih mesta treba poslati na sajt www.hellofromearth.net, a potom će ih uređivači sajta proslediti u pravcu planete Gliese 581 d.
To je planeta najbliža našem sunčevom sistemu na kojoj možda postoje uslovi za život.
Portparol projekta kaže da se ne zna da li će biti odgovora na poruke.
To je kao boca koja je umesto u more bačena među zvezde.
Ono što je bitno nije samo da li će neko primiti te poruke, već šta ljudi žele da poruče inteligentnom obliku života na nekoj drugoj planeti, istakao je on.
„Ova inicijativa je naš način da pokažemo da nauka nemoguće može učiniti mogućim. Već smo bili na Mesecu, a od sada možemo da razgovaramo sa zvezdama”, rekao je on.
Kako prenose australijski mediji, prvu poruku vanzemaljscima uputio je australijski ministar za nauku Kim Kar i ona glasi: „Pozdrav iz Australije na planeti koju zovemo Zemlja. Ove poruke izražavaju snove našeg naroda za budućnost. Želimo da ih podelimo sa vama”.
Neobična inicijativa je ostvarena u saradnji sa američkom svemirskom agencijom NASA. Sve poruke biće poslate iz centra „Deep Space Commuication Complex” u Kanberi povodom nedelje nauke u Australiji, navode lokalni mediji.

Doplatna markica za hram po zakonu
Ako se druge crkve i verske zajednice budu žalili, daću odgovor o eventualnoj povredi verskih sloboda, kaže zaštitnik građana Saša Janković  
Šezdesetogodišnji Beograđanin, sticajem okolnosti, svakodnevno odlazi u poštu zbog slanja pošiljki. Službenici pošte, uz poštarinu, svakodnevno su mu naplaćivali i doplatnu marku kojom se pomaže izgradnja Hrama Svetog Save osim – kada markica nisu imali. Ovaj čitalac „Politike” kaže da je više puta svojevoljno davao donacije za nastavak izgradnje hrama, ali se kao građanin pita da li je obavezno naplaćivanje doplatne marke narušavanje građanskih i verskih sloboda.
Saša Janković, zaštitnik građana, kaže da odgovor na ovo pitanje zavisi od toga da li u Srbiji država pomaže samo izgradnju pravoslavnih hramova ili i drugih, i u kojoj meri.
– Ako se druge crkve i verske zajednice, ili njihovi vernici budu žalili ovim povodom, ombudsman će moći da da konačan odgovor o povredi verskih sloboda, nakon što utvrdi sve od značaja za donošenje ocene – kaže za „Politiku” zaštitnik građana Janković.
On objašnjava da građani u mnogo slučajeva svakodnevno materijalno podržavaju društvene akcije i projekte koje vlada, ministarstva i drugi organi uprave odaberu, a sve dok se sadržina i forma tih akcija i projekata uklapa u opšte okvire utvrđene zakonima koje donosi Narodna skupština, nema povrede zakona.
U Javnom preduzeću PTT saobraćaja „Srbija” ističu da se obavezno naplaćivanje doplatnih marki obavlja prema Zakonu o izdavanju doplatne poštanske marke iz 2005. godine. Vlada Srbije utvrđuje namenu, način izdavanja, tiraž, visinu apoena i period izdavanja, dok PTT saobraćaja „Srbija” samo vrši njihovu prodaju i u obavezi je da doplatne marke stavlja na sve poštanske pošiljke u unutrašnjem poštanskom saobraćaju, osim na pošiljke novina i časopisa. Novac prikupljen na ovaj način uplaćuje se sedmodnevno na račun propisan za uplatu prihoda budžeta Republike, odakle se dalje prosleđuje korisniku.
Doplatne marke kojima se pomaže nastavak izgradnje Hrama Svetog Save štampane su proteklih godina više puta. I 2006. godine pojedini građani su podnosili inicijativu Ustavnom sudu Srbije za ocenu ustavnosti i zakonitosti uredbe tadašnje vlade o izdavanju doplatne poštanske marke „Izgradnja Spomen-hrama Svetog Save”, ali je ona oba puta odbačena, uz obrazloženje da je vlada radila u okvirima svojih zakonskih ovlašćenja. Smatrajući da se na taj način narušavaju verske slobode, protiv vladine uredbe tada su protestovale i pojedine nevladine organizacije poput Žena u crnom, Centra za razvoj civilnog društva, Helsinškog odbora.
Sredstva od prodaje doplatnih marki koriste se za finansiranje humanitarnih akcija, obeležavanje kulturnih i istorijskih događaja, projekte od javnog interesa i druge akcije od šireg društvenog značaja, navedeno je u zakonu. Tako su protekle tri godine, između ostalog, izdavane doplatne marke „Borba protiv raka”, „Proboj Solunskog fronta 1918–2008”, „Izgradimo TV toranj na Avali”, „Nedelja Crvenog krsta”, „Borba protiv trgovine ljudima”, „Evropsko prvenstvo u vaterpolu 2006”, „Evropsko pojedinačno prvenstvo u stonom tenisu Beograd 2007”, „Borba protiv side”...
J. Beoković

Trka pijanih mornara NATO
MADRID – Šesnaest mornara NATO moraće da plati kaznu oko 160 hiljada evra jer su na jednoj španskoj plaži vojnim gumenim gliserima divljali i terorisali kupače.
U grupi su bili Belgijanci, Holanđani i Britanci, a među njima je bilo i pripadnica NATO.
Španska štampa piše da se vesela družina puna tri sata utrkivala na plaži prepunoj kupača u blizini španskog Viga.
Policija ih je upozoravala, ali bez uspeha. Jedan od razloga za divlju trku verovatno je bio i alkohol.
Patrolni brod španske civilne garde uspeo je da prekine divljanje, a u jurišnim čamcima NATO snaga pronađene su hrpe ispraženjih limenki piva.
U vreme dok su mornari divljali, na plaži je bilo između 30 i 40.000 kupača.

CIA nema zatvore u Bukureštu
BUKUREŠT – Bivši predsednik komiteta rumunskog parlamenta koji se bavio pitanjem pritvorskih centara CIA u Rumuniji Norika Nikolaj izjavila je da ne postoje dokazi koji bi potvrdili da je takav zatvor postojao u Bukureštu.
Nikolaj, koja je članica Evropskog parlamenta, ocenila je da je to najverovatnije bila samo namera CIA, ističući da bi rumunske vlasti trebalo odlučno da reaguju o ovom pitanju.
Time je Nikolaj demantovala izjavu bivšeg šefa glavne baze CIA za snabdevanje u Evropi, u Frankfurtu, Kajla Foga koji je za jučerašnje internet izdanje „Njujork tajmsa” rekao da se u jednoj renoviranoj zgradi u prometnoj ulici Bukurešta nalazio tajni zatvor CIA, sličan onome u Maroku i još jednom istočnoevropskom gradu.
„Ne postoje informacije koje bi ukazale na postojanje tajnog zatvora CIA u Rumuniji...Znamo za nameru da se izgrade takvi pritvorski centri, ali podvlačim da oni nisu postojali”, kazala je Nikolaj.
Komitet rumunskog parlamenta formiran je 2006. godine, navela je agencija Ađerpres, podsetivši da se 2005. godine prvi put u javnost pronela vest da je u Rumuniji bio tajni zatvor CIA.

Novi izbori na Voždovcu
BEOGRAD – Konstitutivna sednica Skupštine opštine Voždovac danas nije nastavljena jer nije bilo kvoruma, što znači da će u toj opštini biti raspisani novi lokalni izbori.
Predsedavajući Sava Škundrić saopštio je da je u sali prisutno 27 od 56 odbornika, i da ne postoje uslovi za nastavak sednice.
Prekid sednice znači da će u toj opštini po treći put ove godine biti raspisani lokalni izbori, jer po zakonskom roku koji ističe u ponoć, nije konstituisana skupština opštine.
Konstitutivna sednica SO Voždovca počela je u ponedeljak, 10. avgusta, kada su samo verifikovani mandati 56 odbornika, a završetak procesa konstituisanja u sredu je drugi put prolongiran, pošto je većina prisutnih odbornika podržala odlaganje sednice, kako bi se do sutra postigao dogovor o formiranju većine.
U Skupštini opštine Voždovac, na izborima održanim 7. juna, SNS je dobila 18 mandata, lista „Za evropski Voždovac” 17, koalicija D S S-NS-NP sedam, SPS-PUPS-JS šest, radikali i LDP po tri, a Lista za toleranciju Rasima Ljajića dva.
Listu „Za evropski Voždovac”, pored DS-a, čine G17 plus, SPO i DHSS, a koalicioni sporazumi potpisani su i s kolacijom SPS-PUPS-JS, LDP-om i Ljajićevom Listom za toleranciju, tako da im nedostaje samo jedan odbornik da bi imali većinu u opštinskoj skupštini.
Prema Statutu Beograda, skupština gradske opštine mora biti konstituisana u roku od 60 dana od objavljivanja konačnih rezultata izbora, koji su na Voždovcu proglašeni 15. juna.
U suprotnom, Skupština grada Beograda imenuje privremeni organ, koji obavlja tekuće i neodložne poslove iz nadležnosti skupštine i izvršnih organa gradske opštine, a predsednik Skupštine grada Beograda raspisuje izbore za odbornike u roku od mesec dana od dana određenog za održavanje izbora, odnosno za konstituisanje skupštine.

U Martu počinje izgradnja 20.000 stanova
BEOGRAD – Ministar za infrastrukturu Milutin Mrkonjić najavio je da bi u martu iduće godine trebalo da počne izgradnja 20.000 stanova u okolini Beograda, po povoljnim cenama.
Iza tog projekta staće država, koja će obezbediti subvencionisane kredite, dostupne većini građana, izjavio je Mrkonjić u razgovoru sa predstavnicima građevinskih firmi i Privredne komore Beograda.
To bi mogao da bude početak masovne izgradnje stanova širom Srbije, koja bi rešila stambene probleme većine naših građana i pokrenula građevinsku industriju i celokupnu privredu, istakao je ministar.
Naglasivši da stručni tim Vlade Srbije uspešno privodi kraju projekat izgradnje 150.000 stanova u Beogradu i drugim gradovima Srbije, Mrkonjić je rekao da je cilj tog projekta da ljudi bez stana, umesto za kiriju, plaćaju ratu kredita po ceni koja bi bila u skladu sa platežnom moći većine građana.
Stanove bi gradila naša građevinska operativa, sa domaćim materijalom, a u projekat bi bili uključeni svi organi uprave, kao i lokalna samouprava.
To bi podrazumevalo i konačno ubrzanje procedure izdavanja građevinskih dozvola i raskid sa birokratijom koja je, kako su ocenili neimari, zavladala na svim nivoima.
Mrkonjić je istakao da se razmišlja i o zemljištu koje je u vlasništvu Vojske Srbije, a koje bi ona ustupila za izgradnju takvih stanova.
Kako bi ubrzali realizaciju tog projekta i pokazali da su spremni da ga realizuju, predstavnici najvećih srpskih građevinskih preduzeća su sa predsednikom Privredne komore Beograda Milanom Jankovićem inicirali sastanak s ministrom.
Oni su na sastanku naglasili da bi za tri do šest meseci bili u stanju da počnu izgradnju jeftinijih stanova, čime bi se uposlilo 100.000 radnika iz građevinske i industrije građevinskog materijala.
Janković je upozorio da će 10.000 do 15.000 zaposlenih u toj delatnosti ostati bez radnih mesta ukoliko se ne obezbedi posao za njih.
„Već iduće godine nećemo imati stanogradnju ako se pod hitno ne krene sa masovnom izgradnjom stanova”, upozorio je on, dodavši da u poslednjih šest meseci nijedna građevinska dozvola nije izdata na teritoriji Beograda.
Đorđe Antelj iz „Gemaksa” uputio je „poslednji vapaj” neimara da hitno počne masovna izgradnja stanova, jer se, kako je rekao, sada četiri puta manje grade stanovi nego pre godinu dana, a proizvođači građevinskog materijala su toliko nalagerovali robe da su primorani da zbog nelikvidnosti otpuštaju radnike.
Svetislav Simović iz „Energoprojekta” je rekao da je preduslov za gradnju da građevinske firme u zakonskom roku dobiju građevinske dozvole, kao i da javno komunalna preduzeća isprate rad neimara.
Dragan Mijatović iz građevinskog preduzeća „Deneza” je naglasio da bi firme koje grade stanove trebalo da dobiju lokacije, koje neće biti ekskluzivne, ali koje moraju biti infrastrukturno obezbeđene.
„To ne bi bili socijalni stanovi, ali bi mogli da se otplaćuju od prosečne plate našeg građanina”, kazao je on.
Mijatović je rekao da je u svetu običaj da kvadratni metar „običnog” stana bude u visini jedne plate.

Madoni preti kazna od 20.000 evra
PRAG – Kraljica svetske pop muzike, Madona, trebalo je u Pragu da peva tiše kada je nastupio noćni mir sinoć u 22:00 a pošto nije, preti joj kazna od 20.000 evra za prekoračene dozovoljene decibele.
Praška opština u kojoj je novi prirodni amfiteatar namenjen nastupima velikih zvezda koje okupe desetine hiljada gledalaca, merila je tokom koncerta nivo buke a pošto se niko nije deranžirao da Madonu „utiša” na dozvoljenih 35 decibela, organizatori će platiti kaznu do 20.000 evra.
Čeka se samo na zvanična merenja, pošto su opštinski činovnici nezvanično izmerili 80 decibela kraj amfiteatra a 50 decibela u obližnjem najvećem češkom kompleksu stambenih blokova, praškoj četvrti Južni grad.
„Koncerti na otvorenom ne mogu da se uklope u te limite koji su vrlo strogi. Preko dana je norma 45 decebila, noću 25. Takav nivo može da bude samo ako je koncert u hali”, upozorila je praška higijeničarka Zdena Staškova i navela da se kazne kreću između 15.000 i 20.000 evra.
Kaznu mora da plati i britanska grupa „Depeš Mod”, pošto su i oni u julu bili bučniji i remetili noćni mir Pražana bukom od 60 decibela.
Neki žitelji Južnog grada više nego na buku od Madone žalili su se na policijski helikopter koji je neprestano nadgledao prostor oko amfitetara a i kada je koncert završen još 20 minuta im kružio nad glavama.

Ako padne Slavija – po 20.000 evra
Kako „Politika” saznaje, fudbaleri Crvene zvezde će, ukoliko eliminišu prvaka Češke Slaviju i plasiraju se u Ligu Evrope, dobiti po 20.000 evra! Našem listu je ova informacija potvrđena iz više izvora na „Marakani”, a Zvezdino rukovodstvo i na ovaj način želi da motiviše igrače uoči duela u četvrtom, poslednjem kolu kvalifikacija (prvi meč u Pragu 20. avgusta, revanš nedelju kasnije).
Od dolaska nove uprave na čelu sa predsednikom kluba Vladanom Lukićem u Crvenoj zvezdi je brzo stabilizovana finansijska situacija, mada je dug i dalje veliki i verovatno premašuje 25 miliona evra. Posle blokade klupskog bankovnog računa, kao i višemesečnog kašnjenja plata, problemi su rešeni. Zaposlenima je nedavno isplaćeno pet zaostalih plata u roku od samo 37 dana!
Za prolaz u četvrto kolo kvalifikacija „crveno-beli” su zaradili 90.000 evra, a ako se izbore za takmičenje po grupama (dvokružni sistem, garantovanih šest mečeva), od Evropske fudbalske unije (Uefa) otprilike bi trebalo da dobiju milion evra. Posle velike pobede protiv gruzijskog Dinama u Beogradu, u prethodnom kolu, Zvezdini fudbaleri su samo dan posle dramatičnog nagrađeni s po 3.000 evra.

U Pakistanu proslava Dana nezavisnosti
ISLAMABAD – Pakistan danas obeležava 62. godišnjicu sticanja nezavisnosti od britanskih vlasti, odlučan da zemlja pred novim izazovima očuva bezbednost i solidarnost.
Država Pakistan formirana je 1947. godine. Nastala je po završetku britanske vladavine u regionu i podele azijskog potkontinenta na islamski Pakistan i Indiju sa većinskim hindu stanovništvom.
Pakistan je bio podeljen na dva dela, Zapadni i Istočni, koji je kasnije postao nezavisna država Bangladeš.
Indija sutra slavi godišnjicu nezavisnosti od britanske vlasti.
U govoru povodom nacionalnog praznika, pakistanski predsednik Ali Zardari apelovao je danas da se usvoje principi demokratije i ljudskih prava, da se odbace diktatura i ekstremizam i da se svima u zemlji obezbede povoljne ekonomske okolnosti.
Premijer Sajed Jusuf Reza Gilani je, podižući nacionalnu zastavu na centru u Islamabadu koji nosi ime osnivača i prvog pakistanskog lidera Mohameda Alija Džine, rekao okupljenima da su terorizam i ekstremizam za Pakistan najveći izazovi.
Navodeći da je zemlja suočena sa ekonomskom i energetskom krizom, pakistanski premijer je naglasio da je ekonomski rast prioritet vlade, kao i da je neophodno „postići harmoniju” u pakistanskom društvu.
(/Slika2)Povodom državnog praznika u džamijama širom zemlje od jutros su čitane molitve za napredak zemlje.
Policija je u stanju pripravnosti, kako bi sprečila eventualni teroristički napad, a posebni kontingenti policije raspoređeni su na kritičnim mestima u gradovima.
Dan uoči Dana nezavisnosti objavljeno je istraživanje javnog mnjenja koje beleži veliki pad popularnosti talibana u Pakistanu.
U vreme porasta nasilja u Pakistanu, gde je od 2008. u napadima ekstremista poginulo više od 2.500 ljudi, većina Pakistanaca - 70 odsto, protivi se talibanima, a podržava ih samo 10 odsto.
Kako navodi agencija AP, prema istraživanju sprovedenom 2008. godine, 27 odsto Pakistanaca podržavalo je talibane, a protiv njih bilo je 33 odsto ispitanika.

Kukasti krstovi na spomenicima u Valjevu
VALjEVO – Kukasti krstovi osvanuli su na dva spomenika u Valjevu.
Nacistički simboli iscrtani su na spomeniku Milovanu Glišiću u Gradcu i bisti partizanskog heroja Stevana Filipovića kod Doma kulture.
Istovremeno, na zgradi Doma kulture u centru grada, ispisan je grafit „Nema predaje”, koji je potpisala neonacištička organizacija Nacionalni stroj.
Spomenik Milovanu Glišiću u belom mermeru rad je beogradskog vajara Miodraga Živkovića, dok je bista heroja Stevana Filipovića, koji je na tom mestu obešen 1942, rad dubrovačkog vajara Marijana Kockovića.
Ta bista je dar Metkovića Valjevu, koji su u nekadašnjoj SFRJ bili zbratimljeni, a u nekoliko navrata 1990-tih bila je na udaru vandala koji su je obarali sa postamenta, ali je lokalna vlast to spomen obeležje potom obnavljala.
Valjevska policija nije pronašla autore grafita, a lokalnim elektronskim medijima danas je rečeno da je slučaj skrnavljenja spomenika prijavljen sinoć oko 22 sata.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Indonezija poštuje integritet Srbije
BEOGRAD – Ambasador Republike Indonezije u Srbiji Muhamed Abdulah Dalimunte izjavio je danas da Indonezija poštuje međunarodno pravo i integritet Srbije i sve korake koje je naša zemlja preduzela u traženju mišljenja Međunarodnog suda pravde o legalnosti jednostrano proglašene nezavisnosti Kosova.
Dalimunte je za RTS rekao da se svaki problem mora rešiti na mirovni način, da se mora poštovati Rezolucija Saveta bezbednosti UN 1244 o Kosovu i da je potrebno sačekati kakva će biti odluka Međunarodnog suda pravde o Kosovu.
Ambasador je istakao da je tokom dve i po godine boravka u Srbiji uvideo da postoji veliki potencijal za ekonomsku saradnju dveju država, koji je potrebno iskoristiti, podsetivši da Srbija uvozi iz Indonezije proizvode u oblasti tehnologije, a Srbija u Indoneziju artikle u domenu vojne industrije.
Dalimunte je naveo da se iz Indonezije najviše uvozi tekstil, obuća i nekoliko začina, ali da ta država ima još mnogo toga da ponudi i da se u budućnosti iz Indonezije može još mnogo toga uvesti u Srbiju.
Izrazivši želju da srpski privrednici posete Indoneziju, on je najavio u oktobru 2009. najveći trgovinski sajam u Džakarti, koji je prilika za srpske privrednike da posete i upoznaju se sa potencijalima koje može da ponudi Indonezija.
Između Srbije i Indonezije, u kojoj živi više od 230 miliona stanovnika, u kojoj se govori 300 dijalekata i ima 17.000 ostrva i pet religija, kako je rečeno, postoje tradicionalno dobri i prijateljski odnosi, a ekonomska razmena se neprekidno povećava i više od 50 mladih iz Indonezije završilo je studije u Srbiji.
Indonezija nudi stipendije u oblasti plesa i jezika u okviru programa koji postoji već pet godina i jednogodišnje škole završilo je više od 20 studenata iz Srbije, od kojih su neki produžili školovanje i magistrirali u Indoneziji.
Indonezija nije priznala samoproklamovanu nezavisnost Kosova, a početkom 50-ih godina prošlog veka Jugoslavija je sa Indonezijom i drugim državama bila osnivač Pokreta nesvrstanih.

Bezbedno, dakle kontrolisano
Početkom 21. veka čovečanstvo je suočeno sa mnogobrojnim pošastima koje stvaraju nebezbedno okruženje. Iako je SARS, ptičji grip i sada tzv. svinjski grip uključio „crveni signal” za uzbunu, ne samo zdravstvenim radnicima, već celokupnim sistemima bezbednosti, mi čini se nismo spremni kao država da to razumemo u raljama bezbednosti. Još se među građanima naše zemlje bezbednost vezuje samo za policiju, vojsku ili državne tajne.
U svetu je trend da se o bezbednosti građana sve više staraju privatne bezbednosne kompanije, a svaka privredna organizacija ili firma ima sopstveni sekretarijat zadužen za poslovnu bezbednost. Još pre nekoliko godina vlada SAD je zatražila od svih radnih organizacija da u skladu sa državnim planom za borbu protiv ptičjeg gripa izrade vlastite planove, kojima bi bilo uređeno privremeno ili čak trajno odsustvo radnika sa posla u vreme pandemije, održanje konstantnog profita u tim uslovima, kapaciteta koji se ustupaju državi. U Srbiji još nije donesen zakon o privatnoj bezbednosti, tako da o ovom segmentu temelja države još ne možemo raspravljati. Tek možda poneka radna organizacija ima plan zbrinjavanja ljudi i dobara u uslovima elementarne nepogode, iako je taj zakon star više od tri decenije, to nije opravdanje za nezainteresovanost i pasivnost.
Mnogo je polemike u poslednje vreme o regionalizaciji Srbije, o lokalnoj samoupravi, o decentralizaciji. Pravilo je u svetu da država koja ima jaku lokalnu samoupravu ima dovoljno kapaciteta i snage da odgovori na svaku katastrofu. Naša vlast je centralistički organizovana, policija i vojska se vode iz jednog stožera, a lokalna samouprava nema ni dovoljno ovlašćenja, a ni finansijskih sredstava (koja uzgred većim delom putuju ka Beogradu) da odgovore na svaki vanredni događaj. Civilna zaštita je zamrla, nema dovoljno sredstava za njeno uspostavljanje, iako je ona stub odbrane svake države. O inspekciji civilne zaštite nije moguće uopšte govoriti, te tako nema mogućnosti provere firmi o priređenosti plana zbrinjavanja radnika i imovine. A šta je delokrug posla Uprave za vanredne situacije u Ministarstvu odbrane ili Sektora za zaštitu i spasavanje Ministarstva unutrašnjih poslova (sada Sektor za vanredne situacije), kada se dogodi pandemija? Odgovor je neznan.
Pojavom nove vakcine protiv svinjskog gripa, ali i sve većom prozvodnjom „tamiflua”, očekuje se da tržište bude preplavljeno lažnim lekovima i mnogobrojnim imunološkim sredstvima koji mogu postati okupacija organizovanih kriminalnih grupa u cilju lake i brze zarade. Srbija kao odgovor na takav izazov mora pripremiti mešovite grupe policijskih i inspektora Agencije za lekove i medicinska sredstva, ali to koliko je poznato nije do sada učinjeno. Lako se može desiti da, ako scenario bude tako nalagao, dođe do velikih socijalnih nereda usled globalne ekonomske krize, ali i smanjenja proizvodnje prouzrokovane masovnim odsustvovanjima obolelih s posla.
Meksička vlada je u maju naložila petodnevnu zabranu javnih okupljanja i manifestacija, što je imalo pozitivne efekte na smanjenje napredovanja pandemije, bez obzira što je u trenutku donošenja takve odluke to bio veoma rizičan politički potez. Možda će i srpske vlasti biti primorane na sličnu akciju, ali s obzirom na postojeće stanje i svakodnevne šetnje građana Nemanjinom ulicom, trebalo bi biti rezervisan o uspešnosti takve odluke. Da li je srpska policija i vojska spremna da u tim okolnostima smanji efekte ulica punih lopova i prevaranata, a oskudne poštenim svetom, ili će se morati sprovesti neka nova „Sablja”, ali ovog puta uspešnija.
Bez obzira na finansijske prepreke sreća je što je zdravstveni sistem koliko-toliko spreman za pretnje izazvane pandemijom i što postoji svest da je to zarazna bolest koja može izazvati određeni stepen smrtnosti, doduše relativno nizak, ali ipak postojan stepen. I šta preostaje građanima Srbije – da nastave lagodno i nonšalantno da se kreću ulicama bez maski u nadi da „neće valjda nas mnogo da udari” ovaj put, a sledeći?
*saradnik na Kriminalističko-policijskoj akademiji u Zemunu

Kako poslanici traže spas od stresa
Predsednik Nove Srbije Velimir Ilić oporavio se nakon teške operacije zahvaljujući vežbanju. Nakon udarca u potiljak i pucanja vene u glavi, kaže, ne bi se oporavio da nije bio i „utreniran”. Godinama, svakog jutra sat vremena pliva kad je kod kuće u Čačku ili trenira na spravama kad je u Beogradu. U rodnom kraju pravi centar zdrave hrane, a da ne jede uglavnom povrće, ribu i piletinu imao bi sa svojom konstitucijom znatno više kilograma. Prasetinu i jagnjetinu svog kraja retko jede, više voli i konjsko i nojevo meso, voli sireve ali slatkiše ne okuša. Svakog jutra, pre doručka, pojede kašičicu smese od koprive i meda a dnevno popije dva litra čaja od koprive, izuzetnog za imunitet i gvožđe u organizmu, koje sprema starica iz njegovog kraja. Sredom i petkom posti. Ipak, liniju iliti „definiciju” bolju od pređašnje, pre svega je doterao teškim i propisanim radom u teretani Srđana Adžemovića zaduženog za njegovo obezbeđenje, u šta smo se lično uverili.
Šef poslaničke grupe „Napred Srbijo”, lider SNS Tomislav Nikolić otkriva tajnu svoje vitke linije i pored mnogo sedenja u parlamentu : jede jedanput dnevno. To njegovom zdravlju ne smeta, kaže, jer jede isključivo kod kuće, nakon završetka sednice. Domaći obrok iz kuhinje njegove supruge, koji se sastoji od supe ili čorbe i kuvanog jela sa mesom, obavezno ima šargarepe, peršuna, paškameta. Povremeno, voli da jede i roštilj, ali hladan , pa se tako manje i pojede. Ako u međuvremenu pojede katkad neku kiflu, jogurt je obavezan. Kako pije desetak kafa bez šećera dnevno i ne jede voće, nije čudo da ne oseća glad, kaže, ali zasad nema nikakvih teškoća i loših rezultata pa je redovno i davalac krvi. Otkako je bio slomio nogu ne trenira, već šeta i bere voće vikendom na svom kragujevačkom imanju od tri hektara, na kom se on i supruga „narade”.
Predsednik Administrativnog odbora Skupštine Srbije, advokat Nenad Konstantinović (ZES) objašnjava da su male mogućnosti da se u skupštini vodi računa o ishrani. S obzirom na vreme koje poslanici u njoj provode, upućeni su na skupštinski restoran čiji (primamljivi) jelovnik nije primer za zdravu ishranu, a uveče je u njemu i manji izbor jela.

Nenad Konstantinović

– Ova hrana je teška i kalorična, jednolična i ne postoji veći izbor salata. Na žalost, ne možemo da utičemo na nabavku hrane s obzirom na to da restoran nije u nadležnosti Narodne skupštine već Uprave za zajedničke poslove Vlade Srbije. Drugo, jedino vreme kad stižem da se hranim van skupštine je od osam uveče, što je već loše za organizam. Ovi nedostaci mogu da se nadomeste samo sportom. Iako zbog obaveza sebi ne mogu više da dozvolim da provedem leto na moru ili zimu na skijanju, gde sam se intenzivno bavio jedrenjem i skijanjem u dubokom snegu (fri rajd), igram fudbal jednom nedeljno, preko zime u balonu a leti uglavnom na Adi Ciganliji (gde smo ga i zatekli posle završetka letnjeg zasedanja kako trenira u dresu koji je sačuvao sa utakmice skupštine Srbije protiv skupštine Rusije).
Šef poslaničke grupe LDP-a Čedomir Jovanović tvrdi da njegov radni dan podrazumeva da pronađe vreme za odlazak u teretanu.
(/slika2)– Ne spadam u političare koji tvrde da igraju basket bolje od Brajanta ili da plivaju brze od Felpsa, predstavljajuse kao Supermeni, i sve to sa trideset odsto viška. Ne mogu da izgovorim frazu da se bavim sportom u svakoj prilici, jer je sport sastavni deo mog načina života. Neće se desiti da odbijem poziv na partiju fudbala, košarke ili tenisa. Ni temperatura od 40 stepeni nije me sprečila da po junskom suncu tačno u podne igram tenis sa prijateljem. Dok sam bio mlađi trenirao sam vaterpolo. Ipak, najviše volim sportove kojima ne možete da se bavite svakog dana kao što su ronjenje, skijanje, vindsurfing, snouboring ili paraglajding, kaže za „Zdravlje”.
Za predsednicu Odbora za siromaštvo, poslanicu G17 plus Snežana Stojanović – Plavšić, „teško je i trenirati i ići u skupštinu”, naročito ako niste iz glavnog grada i redovno putujete kući. „Kada bih mogla da se organizujem, ne bih propuštala treninge a izabrala bih jogu koja relaksira U poslednje dve godine, otkako sam dobila povišeni pritisak, jedem hranu bez masnoća, pa sam uspela malo da doteram liniju i sprečim razboljevanje”. I ona se slaže sa tim da je tradicionalna hrana skupštinskog restorana neadekvatna za ovakav način života i smeta joj što „nema grilovanog povrća, a ima zaprške, tripica sa parmezanom, jela prženih u ulju i još mnogo holesterola”. Stojanović – Plavšić predlaže da se u škole uvede predmet o odnosu prema zdravlju.
(/slika3)Poslanica SRS i glumica Lidija Vukićević izgleda kao da je snimala seriju „Zdravi život”. Na ovo zapažanje odgovara da treba slušati svoje telo. Bavi se atletikom još iz vremena Druge beogradske gimnazije. Na Bežanijskoj kosi, gde stanuje, redovno je viđaju kako trči sa svojim psima. I ona jede jedanput dnevno, preskače doručak, ali „kad jede onda jede” , dajući prednost srpskoj nacionalnoj hrani, šnicli, krompiru, mladom luku i ljutima papričicama u odnosu na ribu, morske plodove i tuđe kuhinje.
– Najvažnije je šta vam je u glavi. Potičem iz porodice u kojoj se polagalo na izgled, to mi je kao u krvi, pa i dalje svakodnevno vežbam i negujem se. Bez prethodnog rituala sređivanja kad ustanem, ne krećem nigde. Nikada ne bih zaspala našminkana, na kožu izuzetno pazim a ne koristim parfimisanu kozmetiku. Koristim šećer za piling, maskaru skidam jestivim uljem, koristim isključivo tečni karmin, ne idem na depilacije voskom, ništa prirodno mi nije teško kad je u pitanju briga o izgledu i zdravlju. Alkohol ne pijem. Jedino, još pušim, mada onoliko koliko mi prija. Tačnije, u svemu što radim volim da uživam, kaže akterka „Boljeg života”.

Dragan Marković Palma
Predsednik Jedinstvene Srbije i zamenik predsednika poslaničke grupe SPS – JS Dragan Marković Palma pobornik je sporta i discipline. On jede sve, a trenira dva do četiri puta nedeljno u svom kik boks klubu u Jagodini, što mu pomaže da izdrži mnoge obaveze poslanika i gradonačelnika. Kad vidi da neko ne može da uradi pravilno udarac nogom„uširo mavaši”, uleti na teren ma gde da je!

Esad Džudžević
Esad Džudžević iz Poslaničke grupe manjina priča kako svake godine obavi mini sistematski pregled na VMA, na osnovu čega „podešava” svoje aktivnosti. Na keju na beogradskom Ušću trči četiri puta nedeljno, zimi stigne i na bazen i masaže. Pravilo vitke mu linije je da ne jede dok ne ogladni i nikad posle pet popodne, a doručkuje čim otvori oči. Svinjetinu ne jede, kaže, iz više razloga, umesto nje na meniju su riba, piletina i povrće, voće jede ali sokove ne pije.
Poslanik DS Nataša Vučković, član odbora za evropske integracije i za inostrane poslove, smatra izuzetno važnim da kako u svetu tako i kod nas poslanici promovišu zdrav život ličnim primerom, ali i da se zalažu za politiku zdravlja u školama i drugim institucijama. Razvoj sporta i fizičke kulture valja podsticati još u osnovnim školama, u čijoj blizini treba da postoje prodavnice zdrave hrane. Fizička aktivnost nacije mora da bude konkretna politika a ne deklarativno zalaganje, kaže poslanica koja vozi bicikl i izbegava slatkiše da bi se izborila sa sedenjem u skupštini.
Mirjana Nikić

Izgledaš kako misliš
Predsednici Skupštine Srbije dr Slavici Đukić Dejanović, u danima neprekidnog letnjeg zasedanja, iznenadno je skočio pritisak. Na sreću, skupština ima svoju ambulantu, čiji su se lekari za nekoliko sekundi našli u predsedničkom kabinetu i pomogli joj da se brzo vrati „u normalu”.
– Dobro je da su lekari skupštinske ambulante neprekidno ovde, jer u parlamentu svi rade prilično naporno. Usred leta radili smo i subotom i nedeljom kako bi stigli da usvojimo planirane zakone. U odgovornim zanimanjima kao što je poslanik, čovek sebe zanemaruje. Zbog obaveza, nemam više vremena za plivanje, pešačenje, boravke u prirodi i druženja sa prijateljima koja su mi najveća relaksacija.U skupštinu rano uđem a kasno izađem, kaže Đukić Dejanović
Rezultat je da dve godine unazad ima povišen krvni pritisak. Kao lekar, zaposlenima na odgovornim poslovima preporučuje češće kontrole, u ishrani manje soli a više voća, kao i da stvari shvataju manje lično!
U skupštinsku ambulantu, koja pripada Zavodu za zaštitu radnika MUP –a, dolaze svi koji nešto rade u parlamentu – poslanici, obezbeđenje i službenici, konobari i gosti, pa i novinari. Kada se produži skupštinski radni dan, bude i po petnaestak pacijenata.
Kako nam je na licu mesta objasnio dr Saša Višić, poslanici najčešće dolaze zbog naglog skoka krvnog pritiska. Većina njih vodi život „iz auta u auto”, zbog dugih zasedanja i večera kasno ne pazeći šta, a kada se tome doda stres kao najveći faktor rizika, jasno je zašto je srce opterećeno. I pripadnici obezbeđenja, recimo, koji redovno treniraju, obraćaju nam se zbog smetnji izazvanih stresom.
(/slika2)– Među pacijentima u skupštini česti su oni koji se žale na iznenadno probadanje u grudima. Neretki su i anginozni napadi. Takođe, udružene bolesti kao što su istovremeno angina pektoris, aritmija i dijabetes – češće kod gojaznih osoba koje se ne bave nikakvom fizičkom aktivnošću. Stres može da izazove i psihijatrijska i crevna oboljenja. Često nam se žale na iritabilni kolon ili probadanje sa leve strane stomaka. Napetost podstiče i napade astmatičara.
Kao antistres terapiju Višić poslanicima preporučuje rekreaciju, a najpre da dugim šetnjama, ujutru ili uveče, zamene automobile. Starijima od 50 godina ne preporučuje naporno vežbanje. I pecanje rasterećuje.
– Za početak, kao odbranu od stresa unesite mnogo više obične vode u navike. Ako su vam se pojavili povišeni trigliceridi i holesterol pređite prvo na dijetalnu ishranu, na lekove – tek ako ona nema rezultata. Bar dva puta nedeljno valja jesti plavu morsku ribu, kao što je tuna, skuša, sardela, papalina, ajkula. Ona sadrži „omega tri” masne kiseline koje su čistači krvnih sudova. Ovih masti naći ćete i u ribljem ulju i tabletama, a zbog poželjne ravnoteže omega tri i omega šest „čistača” preporučujemo laneno hladno ceđeno ulje. Još, što više koštunjavog voće, svežeg povrća, čaj umesto kafe, uz vikend u prirodi, poruke su skupštinskog lekara.
– Zdravstveni tim ambulante na raspolaganju je za vreme sednica za hitnu pomoć svima u zgradi, a poslanici imaju i prava, u slučaju potrebe, na sve laboratorijske i dijagnostičke preglede, transport do Urgentnog centra, na godišnju vakcinu protiv gripa i sistematske preglede. Savetovalištima i brošurama promovišemo im zdrav način života, kaže direktor Zavoda za zaštitu zdravlja MUP-a dr Marina Lončar.
– Izgledaš onako kako misliš – rekla nam je Nada Kolundžija, šef poslaničke grupe vladajuće koalicije ZES u Narodnoj skupštini, koju smo uspeli da zateknemo usred treninga na novobeogradskom keju kod bloka 70.
Moto Nade Kolundžije je da nastoji da pozitivno razmišlja čak i onda kada nije sve onako kako treba, jer pozitivnim stavom pre ćete, kaže, zaštititi sebe i druge od nedaća. „Ako tako razmišljate neće vam biti teško ni da se presvučete u trenerku posle napornog dana i šetate, trčite ili vežbate. Kad god dođem iz skupštine, shvatajući da je taj način života neprijatelj zdravlju, nastojim da sebe nagradim bar jednom brzom šetnjom na keju, posle koje sam svakako raspoloženija”, kaže Nada Kolundžija.

Strah od bliskosti
Iako je bliskost važan sastojak svakog odnosa ljubavi, od ljubavnog partnerstva do prijateljstva, ona nekim ljudima izgleda zastrašujuće. To su ljudi koji osećaju strah od bliskosti.
Ljudi se u stvari ne plaše same bliskosti već onoga što bi se moglo dogoditi u bliskosti. Glavni strah je da će drugi, ako ga osoba pusti preblizu, uvideti da ona u stvarnosti ne vredi, da nema one vrednosti kojima se predstavila, da ne zaslužuje da bude voljena. I zato je ova vrsta straha od bliskosti u stvari strah od gubitka ljubavi, od odbacivanja i bola ostavljenosti. Reč je o osobama koje nisu sebe prihvatile, koje i kao odrasle veruju da nisu dovoljno lepe, pametne, sposobne, uspešne da bi zaslužile da budu voljene.
Uprkos svom strahu od bliskosti, i ovi ljudi žele ljubav. Zato stavljaju maske i predstavljaju se drugima kao oni koji imaju kvalitete, koji vrede. Pri tome znaju da ova gluma može biti uspešna samo na nivou maske i površnog, početnog kontakta, a da svaki dublji odnos, svako bliže upoznavanje nosi opasnost raskrinkavanja.
Glavni način na koji se strah od bliskosti odražava na ljubavni život je u tome da ljudi pokušavaju da imaju ljubav i ljubavne veze, a da izbegnu bliskost. I dok jedni glorifikuju površne, kratkotrajne veze koje se svode na seks, drugi pokušavaju da ostvare dugotrajnije veze glumeći bliskost. Ako se drugi preblizu približi, strah od odbacivanja postaje razlog za raskid: „Bolje da sada ja ostavim njega, nego kasnije on mene”.
Druga česta vrsta straha od bliskosti je strah od izdaje. Bez obzira na to koliko jednog trenutka oseća da je drugi voli, osoba se plaši da će se to promeniti i da će drugi zloupotrebiti sve one tajne koje mu je kao najbližoj osobi poverila. Za nju je bliskost opasna jer očekuje ucenu, manipulaciju i izdaju.
Ne čudi da strahovi od bliskosti, kao mnoge stvari koje nam bespotrebno komplikuju odnose u odrasloj dobi, nastaju u detinjstvu. Strah od raskrinkavanja u bliskosti pokazuju oni ljudi koji u detinjstvu nisu izgradili pozitivnu sliku o sebi, koji sebe nisu do kraja i bezuslovno prihvatili.
Nekada je razlog način vaspitanja jer im roditelji nisu pokazali da ih bezuslovno prihvatanju, a nekada je razlog neprihvaćenost u grupi vršnjaka. Oni koji se plaše da će njihova iskrenost u bliskosti biti zloupotrebljena često su imali iskustvo da roditelj koji je bio pun razumevanja napravi obrt i zamera isto ono što je ranije podržavao, samo zato što je ljut.
I zato je važno da našoj deci omogućimo doživljaj zdrave bliskosti što će im pomoći da se u svojim budućim prijateljskim i ljubavnim odnosima ne plaše bliskosti.

Stari gen, novi trik
Genetika
Možda nikada nećemo saznati kako je zebra dobila svoje šare, ali znamo kako je jazavičar stekao kratke noge. Kratkonoge pasmine – uključujući jazavičare, velške kratkonoge i basete – majušnog su rasta zahvaljujući dodatnoj kopiji normalnog gena, pokazuje novo istraživanje.
„Zapanjujuće je videti genetsku modifikaciju poput ove”, kaže povodom novog istraživanja, objavljenog u časopisu „Sajens”, razvojni genetičar Daglas Mortlok sa Univerziteta Vanderbilt (SAD). „To je gen koji jazavičare čini kratkonogim.”
Kao što svako ko je bio u parku gde šetaju psi može potvrditi, čovekovi najbolji prijatelji pojavljuju se u velikoj raznolikosti oblika i veličina. U dotičnom istraživanju naučnici su se usredsredili na osam pasmina među desetak poznatih po odlici zvanoj hrondrodisplazija,  koja dovodi do kraćih nogu u odnosu na veličinu tela i zakrivljenih i težih kostiju nego što je uobičajeno.
Udvostručenje kod pasa
Hajdi Parker (sa saradnicima) iz Nacionalnog instituta za istraživanje ljudskog genoma uporedila je „nasledne otiske” 95 kratkonogih pasa iz osam pasmina s genomima 702 psa iz 64 pasmine bez ove odlike. Potom su u podrobnijoj analizi tačno odredili dodatni odsečak DNK na hromozomu 18 kod svakog psa iz osam kratkonogih pasmina, ali ni kod jednog od 204 kontrolna koje su proučavali.
Ispostavilo se da ovo dodatno područje DNK ima niz gotovo istovetan drugom genu važnom za razviće udova, zvanom FGF4. Smešten na suprotnom kraju hromozoma 18 kod pasa, originalni gen FGF4 udvostručio se u nekom trenutku u psećoj lozi, stvarajući novu kopiju na drugim mestima zvanu fgf4 retrogen.
U retkim slučajevima, RNK glasnik – molekuli napravljeni od DNK što prenose informaciju do ćelijske mašinerije koja, potom, stvara belančevine – može se ponovo vratiti u DNK. Ako se ova DNK ubaci nazad u genom u novo susedstvo, a uslovi su odgovarajući da postane aktivna, ona postaje retrogena.
„Pronalaženje retrogena koji je aktivan i u vezi sa određenom odlikom veoma je retko”, kaže Hajdi Parker. „Verujemo da ih ima i da se to događa, ali još nisu identifikovani. Možda ćemo ih još pronaći.”
Očitoodgajivačima
Većina delova DNK koji skakuću po genomu nije funkcionalna, delimično jer se mogu spustiti na negostoljubiva mesta u genomu. Ali ovaj retrogen se prizemljio na divno mesto koje mu je omogućilo da promeni dužinu psećih nogu. To je veoma važno s obzirom na to da je prvi put uočen očigledan morfološki učinak retrogena.
Deo razloga zašto je pomenuti retrogen otkriven nalazi se u tome što je dominantan alel (jedan od dva ili više mogućih oblika gena), a to znači da je samo jedna kopija potrebna da se osobina, u ovom slučaju hrondrodispazija, pojavi. „Mnogo je lakše videti delovanje vrlo retkih mutacija ako su dominantne”, naglašava Daglas Mortlok, primećujući da bi ova crta bila očita odgajivačima pasa. „Zbog toga su je ljudi verovatno sačuvali.”
Odgajanje naveliko izbacuje mnogo genetičkih varijacija, ali čak i psi bez otmenih rodoslova mogu biti pogođeni. Ako džukela ima kratke noge, teške kosti i pomalo zakrivljene noge, prilično verovatno da taj pas ima retrogen.
Hajdi Parker je, takođe, ispitala DNK vukova da bi videla može li suziti vremensko razdoblje (okvir) u kojem se retrogen fgf4 pojavio. Nijedan od proverenih nije imao retrogen (što ne iznenađuje, jer bi se kratkonogi kurjaci isticali). Dotično udvajanje gena se, verovatno, dogodilo pošto su psi postali domaće životinje, a pre odvajanja ranih pasa u moderne pasmine, u vremenskom okviru od pre 15.000 do 300 godina.
Daglas Mortlok se pita mogu li drugi geni, možda, doprineti kratkonogom fenotipu (skup vidljivih odlika). Dalji genetski ogledi, poput stavljanja retrogena u mišji genom i čekanja da se vidi hoće li potomak koji nastane razviti kratke udove, bili bi od pomoći.

Zašto vakcine nisu naš prioritet
Tragična je svaka smrt, a naročito kada se ugasi mlad život. Posebno su onespokojavajuće tzv. izbežne smrti, pod čim se u užem smislu podrazumevaju fatalni ishodi koje je lako preduprediti vakcinacijom ili sličnim jednostavnim postupkom. Ako vlasti građanima ne ponude priliku da se vakcinišu, jasno je da snose odgovornost i za umiranje koje proistekne iz tako nemarnog odnosa. Tu manjak novca teško da može da posluži kao opravdanje jer je razumno da se i pri najvećoj oskudici „zdravstveni dinar” prvo usmeri ka vakcinaciji kao najcelishodnijoj meri koju može da ponudi zdravstvena služba. Otuda se iz odnosa prema vakcinaciji sudi i o istinskoj brizi države za opštu populaciju, pa i najsiromašnije zemlje – za koje je, recimo, posedovanje rendgen aparata visoka tehnologija – imaju zavidne programe zaštite vakcinama.
Kako u tom pogledu stoji stvar u Srbiji? Ako se i ostave po strani neke vakcine, standardno obezbeđene za svu decu u civilizovanim zemljama (protiv hepatitisa A, ovčijih boginja, meningokoknog meningitisa, raka grlića materice), posebno je upadljivo odsustvo vakcina protiv proliva izazvanih tzv. rota virusima i infekcija bakterijom skraćeno zvanom pneumokok.
Rotavirusne infekcije su odgovorne za jednu trećinu svih dečjih proliva koji zahtevaju bolničko lečenje, a u svetu im podlegne oko 750.000 dece svake godine. Naša zvanična statistika ih ne evidentira posebno (između ostalog i zato što se virusna dijagnostika ne radi rutinski), ali sigurno zauzimaju značajno mesto među oko 45 odsto prijavljenih proliva čiji uzročnik ostaje neotkriven.
Značaj pneumokoka proističe iz njegove vodeće uloge u nastanku tzv. invazivnih infekcija dece, u koje se ubrajaju zapaljenja pluća, septikemije („trovanja krvi”) i meningitis, tj. zapaljenje moždanih ovojnica. U našim godišnjim izveštajima pneumokok se kao uzrok smrti pojavljuje relativno retko, ali podaci o izazivaču izostaju za tri četvrtine od dvadesetak umrlih i preko 200 obolelih od bakterijskih, dakle vrlo teških, oblika meningitisa koji često kod preživelih dovode do trajnih fizičkih i/ili psihičkih oštećenja.
Dva su razloga što se te tragične posledice ne predupređuju vakcinom. Prvi je njihova cena. Jedna doza rotavirusne vakcine staje skoro 70 dolara, a potrebno je dati bar dve doze. Vakcina protiv pneumokokne infekcije je još skuplja, oko 80 dolara, a daje se u tri doze. To jeste skupo, ali pneumokokne infekcije su prvi, a rotavirusne infekcije četvrti vodeći uzrok smrti koje je među malom decom moguće sprečiti vakcinom. Uz to, ukupni trošak za pet navedenih doza vakcine je stotinak puta niži od samo jedne nekomplikovane transplantacije organa.
Drugi razlog je u vezisa prirodom opstanka na vlasti i nije samo naša odlika. Ako se jednom šezdesetogodišnjaku presadi jetra, to je prilika za razne dostojanstvenike da se slikaju i promovišu svoju partiju koja je ’taj podvig omogućila’, bez obzira na to što ishod intervencije posle nekoliko dana ili sedmica može da se pokaže neuspešnim. Mnogo manje je atraktivno potrošiti novac na ma kako efektivnu preventivnu meru jer je uspeh nevidljiv – nije moguće ispuniti novine slikama i imenima osoba koje bi umrle da, recimo, nisu vakcinisane. Suštinska razlika između nas i razvijenog sveta je u društvenoj kontroli opravdanosti trošenja para namenjenih zdravlju.
Odsustvo uticaja domaće javnosti na određivanje prioriteta dovelo je do toga da se surovost tranzicije prenese i na pravo na zdravlje naše dece. Neka su, po pruženoj zaštiti zdravlja, jedva izjednačena sa svojim vršnjacima u siromašnim zabitima sveta, a druga, zahvaljujući privatno kupljenim vakcinama, uživaju sve blagodeti savremene preventivne medicine.
Ta podvojenost dovela je i do terminoloških nesporazuma koji odražavaju mnogo dublji suštinski jaz. Uviđajući (i podržavajući) razlike u pravu na zdravlje, zdravstvene vlasti tradicionalni naziv narodno zdravlje zamenjuju kovanicom javno zdravlje, jer ono zaista nije opštenarodno. Mnogi stručnjaci koji su van partijskih struktura smatraju da, uprkos postojećoj praksi, ne treba praviti kompromise na račun plemenitih ciljeva i da se valja boriti za to da zdravlje pripada svekolikom narodu, pa da se tako i označava, tj. da se javnom politikom ne učvršćuje podela na više i manje jednake građane.
Koliko celo društvo bude humano i ravnopravno ustrojeno, toliko će biti i veće šanse za narodno zdravlje.

Topići za prvo finale
Od našeg specijalnog izveštača
Berlin, 14. avgusta – Prvi dan 12. prvenstva sveta u atletici je ujedno i udarni dan za reprezentativce Srbije. Petoro od ukupno devetoro atletičarki i atletičara, koliko je Atletski savez Srbije poslao u Berlin, takmičiće se sutra i od njihovih rezultata umnogome će zavisiti učinak naše atletike na Svetskom šampionatu.
Asmir Kolašinac (kugla), Biljana Topić (troskok) i Goran Nava (1.500 m) startuju u kvalifikacijama, a budući da je finale u bacanju kugle istog dana Kolašinac bi mogao da se uveče još jednom pojavi na Olimpijskom stadionu. Da bi to učinio trebalo bi da pre podne prebaci normu za finale, ili da bude među dvanaestoricom sa najboljim rezultatima.
Olivera Jevtić na 10.000 m i hodač Predrag Filipović na 20 km nemaju kvalifikacije, odmah startuju u takmičenjima u kojima se dodeljuju medalje...
Asmir Kolašinac, učenik trenera Nikole Tomasovića, prvi probija led. Kvalifikacije u bacanju kugle počinju u 10,05 časova, Kolašinac sa ovogodišnjim ličnim rekordom od 20,15 metara ima 34. lični rekord u konkurenciji 39 bacača i, objektivno gledano, male izglede da se domogne finala.
Asmir Kolašinac (15. oktobar 1984) sa ovogodišnjih 20,15 m ima 34. lični rekord po vrednosti i 29. rezultat sezone, norma za ulazak u finale je 20,30 m. Na papiru reprezentativac Srbije je autsajder, ali to ne znači da se sme potpuno otpisati (šteta je što je naš prvi bacač Luka Rujević odustao od puta u Berlin).
– Prošle godine na Olimpijskim igrama u Pekingu za finale je bio dovoljan hitac od 20,02 metra, a na prošlom svetskom prvenstvu u Osaki od 19,92 m iako je norma bila kao i u Berlinu. U prepodnevnim kvalifikacijama, što je za bacače nepovoljno vreme, imate pravo na samo tri hica i iznenađenja svake vrste su uobičajena. Ko može da ujutro prebaci 20 metara ući će u finale. Mislim da Kolašinac to može. Na Univerzijadi je omanuo. Imao je tri prestupa i nadam se da je istrošio kvotu grešaka – kaže iskusni trener Tomasović i dodaje da je šteta što njegov pulen ni ove jeseni nije mogao da trenira.
– Kolašinac još „prima” treninge i potrebni su mu uslovi za trening preko cele godine. Sa ovim fizičkim sposobnostima i tehnikom, na kojoj još moramo da radimo, mogao bi i preko 21 metra. U svakom slučaju Kolašinac je cele godine na nivou od 20 metara i ako bude na njemu i sutra, bez obzira na plasman u kvalifikacijama, opravdaće put u Berlin.
Biljana Topić je u Pekingu na debiju na olimpijskim igrama u troskoku (2000. trčala je u štafeti) bila 13. u kvalifikacijama sa 14,14 m, a za finale nedostajalo joj je samo četiri santimetra. Sada ima lični rekord (14,49 m) bolji od norme za ulazak u finale (14,45 m) i znatno bolji rejting među 37 troskokašica – trinaesti rezultat ove sezone.
– Ženski troskok je ove sezone u krizi, jer je došlo do smene generacija, i Biljana ima šansu za visok plasman. Ako bog da da prođe prepodnevne kvalifikacije malo finale, među osam najboljih na svetu su joj realan, ali ne i krajnji domet. Za finale će biti potrebno preskočiti 14,25 do 14,30 metara, a Biljana je na poslednjem testu u Sremskoj Mitrovici lako postizala, mada nije imala konkurenciju. Bitno je da sutra „složi kockice” u glavi i bude dovoljno psihički jaka, a na sreću ima dobrog trenera da joj pomogne – rekao je Dragutin Topić, suprug i trener naše najbolje troskokašice, koji će i sam sa visokim ambicijama 19. avgusta startovati u kvalifikacijama u skoku uvis.
– Nadam se da ću skočiti lični rekord i plasirati se u finale – dodaje Biljana Topić...
Veliki borac Goran Nava, naš junak Univerzijade, s nestrpljenjem je očekivao startne liste za prvu rundu kvalifikacija na 1.500 metara, jer od snage direktnih rivala zavisiće i taktika...
Predrag Filipović i Olivera Jevtić praktično iz aviona ulaze u borbu za što bolje mesto u svetskoj atletici (doputovali su u četvrtak predveče) i, čini se, nisu preveliki optimisti. Filipović ove sezone nema rezultat kojim bi se podičio (48. od 50 hodača), ali hodanje je čudljiva disciplina u kojoj, uz to, veliki uticaj imaju i sudije i iznenađenja su moguća. Na stazi u centru Berlina planira reprezentativac Srbije rezultat od 1:25 časa...
Olivera Jevtić se posle dužeg vremena vratila stazi na velikim takmičenjima, čini se iznuđeno. Ona je, ipak, maratonka, ali zbog zdravstvenih problema nije uspela da sprovede uobičajeni maratonski program (treninzi i tekst takmičenja), pa će na 10.000 metara u fantastičnoj konkurenciji pokušati da izbori plasman jednak finalu u drugim disciplinama. Uostalom po ovogodišnjem rezultatu (12. u konkurenciji 26 takmičarki) je vrlo blizu tome, a (dobra) vest je da je zbog povrede definitivno otpala olimpijska šampionka Etiopljanka Tiruneš Dibaba.
– Zdravstvene probleme sam ostavila za sobom i poslednjih petnaestak dana sjajno radila. Videćemo koliko to vredi u trci sa Etiopljankama i Kenijkama, a u ovoj trci trčaću pre svega protiv Evropljanki, koje dobro poznajem – rekla je Jevtićeva, koja će se posle Berlina vratiti maratonskim stazama jer iduće godine na Evropskom prvenstvu treba da brani maratonsko srebro.
Ž. Baljkas
-----------------------------------------------------------
Danas tri finala
13 č: 20 km hodanje, muškarci
19,25 ć: 10.000 m, žene
20,15 č: kugla, muškarci
-----------------------------------------------------------
Naši na Olimpijskom stadionu
10,05 č: Asmir Kolašinac, kugla (kvalifikacije)
11 č: Biljana Topić, troskok (kvalifikacije)
13 č: Predrag Filipović, 20 km hodanje (finale)
18,25 č: Goran Nava, 1.500 m (1. runda)
19,25 č: Olivera Jevtić, 10.000 m (finale)
20,15: Kolašinac, ako se plasira (finale)
-----------------------------------------------------------
Duel za istoriju: Gej protiv Bolta
Ato Boldon smatra da Gej ima šansu, a Moris Grin tvrdi da je uslov da Bolt trči najgoru trku ukarijeri. – Novi svetski rekord na 100 m visi u vazduhu
(/slika2)Od našeg specijalnog izveštača
Berlin, 14. avgusta – „Gej, definitivno, ima šansu” smatra Ato Boldon, u Berlinu u ulozi komentatora „En-Bi-Si”-ja. Nekadašnji svetski šampion (200 m) najavljuje dvoboj za titulu najbržeg čoveka sveta, polazeći od činjenice da je Amerikanac Tajson Gej, koji će na Olimpijskom stadionu bratiti titule prvaka sveta na 100 i 200 m, ove sezone brži od svetskog rekordera Jamajčanina Juseina Bolta i to ne zato što je junak Igara Pekingu Bolt bio spor...
Gej je sa 9,77 u julu u Rimu postao treći sprinter svih vremena, odmah iza Bolta i njegovog zemljaka Asafe Pauela. Bolt je nešto kasnije u Parizu bio sporiji dve stotinke – 9,77.
U maju Gej je 200 m pretrčao za 19,58 sekundi i to je treći rezultat svih vremena. Brži su bili samo Bolt, prošle godine u Pekingu (19,30) i prethodni svetski rekorder Majkl Džonson (19,32). Bolt je ove sezone bio sporiji od Amerikanca, ali samo stotinku (19,59).
I dok stručnjaci i novinari polemišu o šansama dvojice najbržih (neki smatraju da bi i Asafa Pauel mogao da se vrati u svetski vrh) Jusein Bolt je miran:
„Ne mogu da dočekam da izađem na stazu. Nemam psihičkih problema, stvarno sam u dobroj formi i samo želim da trčim. Nikada stvarno ne znate šta će se desiti, prošle godine niko nije mogao da zna koliki će biti svetski rekord”.
Najbrži čovek, uvek opušten u razgovoru (uostalom zameraju mu da je bio opušten na stazi i pri postavljanju svetskog rekorda) govorio je i o svom odnosu prema najvećem rivalu:
„Trka sa Tajsonom gejom biće pravi šou, ali to je trka, a ne borba. Ne shvatam je lično, već kao posao koji moram da obavim. Spreman sam za to”.
Tajson Gej je, koji brani šampionske titule na 100 i 200 m (Bolt još nije bio svetski prvak), po izjavama koje daje, mnogo više u predstojećem duelu, kao da mu je više stalo do pobede. To je i logično, jer brani šampionske titule i jer na Igrama u Pekingu zbog povrede nije uspeo da osvoji medalju.
„Osećam se dobro jer sam ove sezone postigao najbolje rezultate, ali verujem da mogu da trčim još brže. Ključ je u dobrom startu, mojih prvih 50 metara i 20 poslednjih biće veoma važni”, reako je Amerikanac.
O rivalu sve najbolje:
„On je jedinstven, neverovatan. On ima fenomenalno ubrzanje”.
Prva runda na 100 metara (prijavljeno tačno 100 sprintera) je sutra u 10,40 časova. Bolt i Gej prvi put izlaze na stazu i trčaće u različitim grupama, ali već od prvog metra trčaće jedan protiv drugog. Moris Grin bivši olimpijski i trostruki svetski šampion na 100 metara nije uveren u konačni trijumf svog zemljaka Geja:
„Bolt je sa druge planete. Geju je potrebno da Bolt trči najgoru trku, koju može da trči”.
Nedeljno finale (21,35 č) s obzirom na ulog i konkurenciju (ni u jednoj trci u istoriji nije bilo toliko tako brzih ljudi) biće događaj broj jedan ne samo ovog svetskog šampionata, već i ove godine u svetu. Ishod, jer svetski rekord visi u vazduhu, bi mogao da pokaže i da je to najveća trka na 100 m u istoriji svetske atletike, a Olimpijski stadion u Berlinu već je video jednu takvu trku – 1936. godine na Olimpijskim igrama kada je legendarni Džesi Ovens započeo svoj pohod na četiri zlatne medalje
Ž. B.
-----------------------------------------------------------
Više od sedam miliona dolara za najbolje
Nagradni fond na 12. prvenstvu sveta u atletici, ne računajući premije za svetske rekorde (svaki rekord 100.000 dolara), iznosi 7.336.000 dolara.
Zlatna medalja nagrađujese sa 60.000, srebrna sa 30.000, bronzana sa 20.000 dolara. Četvrto mesto vredi 15.000, peto 10.000, šesto 6.000, sedmo 5.000 i osmo 4.000 dolara. Članovi pobedničkih štafeta deliće 80.000 dolara itd , a novčane nagrade predviđene su i za ekipne plasmane (boduju se za Svetski kup) u maratonu i hodanju.
Za ove premije konkurisaće (bar na papiru) 2.098 učesnika iz 202 zemlje.

Prvi korak ka Rimu
Kragujevac –Naši odbojkaši su u Kragujevcu načinili prvi korak ka odlasku na Svetsko prvenstvo u Rimu iduće godine. U prvom kolu su savladali Rumuniju s 3:1 (25:17, 25:15, 22:25, 25:18).
Na otvaranju turnira Estonci su iznenadili Špance i osvojili prvi set, ali je to bilo sve od iznenađenja. Evropski prvak je potom slomio njihov otpor i lako stigao do pobede s 3:1 (22:25, 25:21, 25:17, 25:14).
Danas se u prvoj utakmici sastaju Španija – Rumunija (18 č), a u drugoj Srbija – Estonija (20,30 č). Na Svetsko prvenstvo idu dve prvoplasirane ekipe.
Naš tim je odlično počeo protiv Rumuna. Istina, gosti su se držali do prvog obaveznog predaha (8:7 za domaćina), a posle tog čitanja snaga naši odbojkaši su potpuno nadigrali protivnika i bez ikakvih teškoća ubedljivo dobili prvi set.
U drugom je bilo još lakše. Uostalom, prednost od 22:10 sve govori, pa je selektor Kolaković bez ikakvih posledica mogao da izvuče iz igre Grbića i Miljkovića.
Međutim, u trećem setu su se stvari promenile. Rumuni nisu imali više šta da čekaju, pa su zapeli iz petnih žila i poveli s 9:4. Ipak, naša reprezentacija je dovoljna jaka da bi je neko na prepad iznenadio. Izjednačili smo na 10:10 i potom vodili do 19:19, a onda su gosti odmakli na 22:19. Bez obzira na sav trud (smanjili smo na 23:22) to nismo mogli da nadoknadimo.
Za još jedan uzlet Rumunima nismo dali prilike. Četvrti set je ličio na drugi, jer je ponovo naš tim bio nadmoćan od početka (5:1) do kraja (25:18).
Ukoliko danas ne bude senzacija sutra, poslednjeg dana, Srbija i Španija će, s obezbeđenim uputima za Večni grad, igrati za prestiž. Rumunija i Estonija prvog dana kvalifikacija nisu pokazali da su reprezentacije koje mogu da izdrže celu utakmicu na visokom nivou.
Dvorana: Jezero. Gledalaca: 3.200. Sudije: Bernaola (Španija) i Kup (Estonija).
SRBIJA: Kovačević 18, Janić 9, Petković, Terzić, Stanković, Grbić 6, Nikić 3, Gerić 7, Miljković 18, Starović, Podraščanin 11, Rosić. Selektor: Kolaković.
RUMUNIJA: Began 6, Balhačanu, Badea, Olteanu 11, Gimeš, Vojnja 5, Barta 3, Lika, Gontariju 22, Stanku 6, Feher, Laza. Selektor: Mokulesku.
S. R.

Ivković postavlja igru
Košarkaška reprezentacija Srbije počinje novu fazu priprema za Evropski šampionat u Poljskoj(7-20. septembra). Na redu su prve provere, a sparing partner je Nemačka s kojom će izabranici selektora Dušana Ivkovića odmeriti snage u Braunšvajgu (danas u 19 sati) i sutra u Dasauu (17). Reprezentativci su uspešno pregrmeli najteži period kada se radilo na sticanju kondicije i individualnoj tehnici i taktici, a Ivković je kao osnovni cilj nemačke turneje istakao postavljanje igre kroz odbrambene i napadačke elemente i jačanje timskog duha.
Istovremeno nastavlja se borba za dvanaest pozicija, što znači da će se krajem meseca posle Kupa Akropolja u Grčkoj Ivković zahvaliti još dvojici igrača, jednom na spoljnoj poziciji i jednom „visokom”. Iznenađujuće dobro su se pokazali momci koji su osvojili zlatnu medalju na Univerzijadi i dobili naknadno poziv, tako da Bjelica, Paunić, Raduljica i Mačvan ravnopravno konkurišu za sastav koji će biti prijavljen za šampionat. Mladu gardu hvali i naš najstariji reprezentativac Dušan Kecman.
– Momci su doneli dosta svežine i brzo ušli u štos. Svakom treningu prilaze s maksimalnom pažnjom i željom da napreduju, a fizički su sjajno pripremljeni. Odlično smo odradili bazični deo i tehniku i taktiku i jedva čekamo da uđemo u ritam utakmica. Ukoliko nas mimoiđu povrede imaćemo dovoljan broj mečeva da postavimo igru i spremni dočekamo šampionat. Dobro je što nas malo ko svrstava u krug favorita, tako da ćemo pokušati iz drugog plana da stignemo do cilja, plasmana na Svetski šampionat u Turskoj naredne godine, zašta je dovoljno da budemo među šest najboljih selekcija. Naravno, svaku šansu koja vodi do medalje nastojaćemo da iskoristimo – istakao je Kecman.
U nekoliko navrata selektor Ivković je istakao da ovaj tim nema zvezde, ali da je mnogo kandidata za taj naziv. Među njima je i Milenko Tepić, momak koji je u svim reprezentativnim selekcijama bio perjanica do pobedničkog postolja. Od njega se s pravom očekuje da uz Veličkovića, Krstića i Tripkovića bude predvodnik najmlađe ekipe na Evropskom prvenstvu u Poljskoj.
– Još ništa preciznije ne mogu da kažem o mojoj ulozi u timu jer nam tek predstoji uigravanje. Uskoro će nam selektor saopštiti detalje, a bez obzira šta mi dopadne, verujem da neće biti problema da se uklopim. Dobro smo trenirali tako da ne osećamo pritisak što su rivali već počeli da igraju utakmice. Najvažnije je da budemo koncentrisani na naš rad i da lagano podižemo formu do prvog meča sa Špancima. Verujemo u sebe i stručni štab i ništa nas neće pokolebati – optimista je Tepić.
Nemačka najverovatnije neće moći u Poljskoj da računa na najboljeg igrača Dirka Novickog kome vlasnik Dalasa Mark Kjuban nije dozvolio radno leto. Za takvog asa jednostavno nema zamene, pa će selektor Dirk Bauerman u znatnoj meri morati da koriguje igru i ambicije. U prvom kontrolnom meču Nemačka je pobedila Izrael sa 79:72, ali protiv našeg tima imaće daleko teži posao. U konkurenciji za Poljsku je 16 igrača: Kaman, Benzing, Grin, Ginter, Haman, Heris, Idbihi, Jagla, Liška, Ohlbreht, Pleis, Šafarčik, Šulce, Štajger, Visocki i Cvajner.
M. S.
-----------------------------------------------------------
Skariolo već objavio tim za Poljsku
Španski selektor Serđo Skariolo prvi je odbrao 12 košarkaša za evropski šampionat u Poljskoj. U sastavu su provereni asovi predvođeni zvezdom Lejkersa Pauom Gasolom, koji će uprkos povredi šake i praktično bez priprema istrčati na parket na premijernom meču sa Srbijom 7. septembra. U sastavu su još: Rudi Fernandez (Portland), Raul Lopez (Real), Huan Karlos Navaro (Barselona), Karlos Kabezas (Unukaha), Felipe Rejes (Real), Viktor Klaver (Pamesa), Riki Rubio (Huventud), Mark Gasol (Memfis), Aleks Mumbru (Real), Horhe Garbahosa (Himki) i Serhio Ljulj (Real).

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Partizan kreće ka novim trofejima
Partizan je posle eliminacije iz kvalifikacija za Ligu šampiona ozbiljno uzdrman, mada u klubu o tome niko javno ne govori. Kada je reč o domaćim okvirima cilj „crno-belih” je odbrana oba trofeja, koja čini se, ove godine neće biti ni malo laka, jer iste ambicije gaje i Crvena zvezda i novosadska Vojvodina.
Vidno uzbuđen trener Slaviša Jokanović se juče posle tri dana ćutanja pojavio pred novinarima, ponovivši svoju uobičajenu priču o teškim utakmicama.
– U novi šampionat ulazimo sa istim ambicijama kao i pre a to je da osvojimo oba domaća trofeja. Prvo iskušenje je čačanski Borac, ekipa sa kojom tradicionalno teško izlazimo na kraj.
Međutim, u Humskoj malo ko se bavi domaćim prvenstvom, jer rane od Apoela još uvek nisu zalečene. Tako ne misli i Jokanović:
– Za nas je meč sa Apoelom zatvorena knjiga i ne želimo time da se bavimo. Interesuju nas domaći trofeji i plasman u Ligu Evrope.
Pošto su navijači iskazali svoje nezadovoljstvo, da li očekujete reakciju sa tribina protiv Borca?
– Gledamo napred, normalno je da kada nema rezultata reakcija navijača bude ovakva. Međutim, ne sumnjam u njihovu podršku.
Novinare je takođe interesovalo zbog čega je igračima zabranjeno da daju izjave?
– Nismo oštetili klub takvim potezom jer sam želeo da igračima olakšam posao, kako bi na miru dočekali početak novog prvenstva. Tražio sam mir, a da li sam ga dobio to je već moja stvar – kaže Jokanović.
Interesantno je da je jučerašnjoj konferenciji prisustvovao i potpredsednik kluba Gordan Petrić, kao i sekretar Stručnog štaba Ljubiša Ranković. Kako saznajemo, sednica Upravnog odbora biće održana u sredu, kada se sa odmora vrati većina članova, a jedna od tema mogla bi da bude i rasprava oko vruće teme koja zaokuplja pažnju ljubitelja fudbala – posebno navijača Partizana, a to je da li će u Humskoj doći do smene trenera?
D. Todorović

Saradnja sa demokratama značila bi izdaju
„Koalicija sa Demokratskom strankom u opštini Voždovac značila bi izdaju naših birača, jer ono što smo u kampanji iznosili kao program, kosi se sa načinom na koji DS danas vodi državu i grad Beograd”, kaže Andreja Mladenović, predsednik beogradskog odbora Demokratske stranke Srbije, objašnjavajući razloge zbog kojih je njegova stranka odbila da sa demokratama formira većinu u ovoj opštini. Najveću odgovornost za to što vlast nije uspostavljena, prema njegovom mišljenju, snosi DS.
Zašto vam je politika na nivou države sporna za koaliciju na opštinskom nivou?
Sporno je to što jedna stranka pretenduje da apsolutno drži vlast u zemlji, što se vodi kampanja protiv DSS-a za korupciju, za dodelu stanova, a onda nas pozivaju da uđemo sa njima u koaliciju. Mi smo javno zatražili da DS saopšti kolika je vrednost imovine gradonačelnika Beograda Dragana Đilasa, koliko zarađuje od svojih preduzeća i kako uspeva da zaradi toliko novca godišnje pored obaveza koje ima kao gradonačelnik. Nisu čak ni to našli za shodno da nam kažu.
Kako bez tog saznanja možete sa DS-om da učestvujete u vlasti u Mladenovcu, Barajevu i u još nekim opštinama u Srbiji, a ne možete na Voždovcu?
Vlast u Barajevu i Mladenovcu je napravljena pre godinu dana. Tada nisam bio u prilici da donosim odluke u stranci o tome, jer da jesam, ta vlast sigurno tako ne bi bila formirana.
Da li to znači da ćete izaći iz vlasti u tim opštinama?
Možemo da izađemo u svakom trenutku, to će značiti nove izbore i sa tim nemamo nikakav problem.
Zar državna politika ima toliko veze sa voždovačkim komunalnim problemima?
Ima veze sa načinom na koji jedna stranka funkcioniše. Dve nedelje se vodi kampanja protiv DSS-a o dodeli stanova, a u državi je bezbroj štrajkova i mi treba da pređemo preko svega toga. Sve što se dešava na centralnom planu ima veze i sa Voždovcem.
Da li biste formirali većinu sa DS-om da je Dragan Đilas objavio podatke o imovini i profitu svojih preduzeća?
Možda bismo razgovarali i videli da li bi se oni uskladili sa našom politikom.
Da li je tačna tvrdnja DS-a da je voždovački DSS imao volju da sa njima formira većinu, a da to nije dozvolila centrala stranke?
Naravno da nije tačno.
Kolika je odgovornost DSS-a za ponavljanje izbora?
Ne bežimo od odgovornosti i građani će na izborima reći koga smatraju odgovornim i kome veruju. DS je zabranio SPS-u da pregovara.
Kakav odziv i kakav rezultat očekujete?
Bolji rezultat nego na izborima 7. juna. Odziv zavisi od trenutka kada će biti održani.
A. Marinković

Koalicija sa SNS i DSS ugrozila bi gradsku vlast
Učešće SPS-a u konstituisanju vlasti na Voždovcu sa SNS i DSS destabilizovalo bi gradsku vlast koju delimo sa Demokratskom strankom. Na poziv naprednjaka nismo mogli da odgovorimo na isti način kao u Zemunu, jer bismo time ugrozili stabilnost gradske vlasti, kaže za „Politiku” Aleksandar Antić, predsednik beogradskog odbora Socijalističke partije Srbije. Kao krivce za neuspeh u formiranju odborničke većine na Voždovcu, on označava sve stranke i političku isključivost čiju će cenu, kako ističe, platiti građani još jednim izlaskom na birališta.
Da li vam je neko iz DS rekao da biste učešćem u vlasti sa SNS i DSS na Voždovcu ugrozili gradsku vlast?
Pogledajte saopštenje Gradskog odbora DS od četvrtka u kojem se kaže da je moguća samo koalicija u kojoj bismo bili zajedno sa DSS i da bi „sve ostale ugrozile funkcionisanje drugih opštinskih, ali i samu gradsku koaliciju”.
SPS-u je to bilo dovoljno da shvatite da ne treba da pravite većinu sa narodnjacima i naprednjacima ni po cenu novih izbora?
Za SPS politički prioriteti su vlast koju vrši u Republici i u gradu. Tu vlast delimo sa DS i sa njima imamo strateške dogovore.
A kako vaš savez sa SNS i DSS u Zemunu ne ugrožava stabilnost gradske vlasti, a na Voždovcu ugrožava?
Kad je Zemun u pitanju, svi smo se složili da je SNS, odnosno opozicija pobedila na tim izborima i SPS je samo pomogla da se verifikuje ono što su građani rekli na izborima. Da je SRS htela da učestvuje u formiranju vlasti u Zemunu, mi sigurno ne bismo učestvovali. Kad je reč o Voždovcu, situacija je bila drugačija: imali smo izjednačen odnos vlasti i opozicije. Mi jesmo bili raspoloženi, razgovarali smo sa svima, međutim…
Voždovac je, dakle, žrtvovan zbog stabilnosti gradske i republičke vlasti?
Potpuno je logično da se političke partije pre svega bave stabilnošću najvećeg, odnosno republičke vlasti, pa onda gradske i na kraju opštinske.
Kolika je odgovornost SPS-a? Da ste prihvatili poziv SNS-a, izbori bi bili izbegnuti.
SPS je pokazala najveću dozu političke tolerancije i spremnosti da zbog građana i političke odgovornosti učestvuje u formiranju vlasti. Ali upravo zarad političke odgovornosti i nismo mogli u tome da učestvujemo.
Da li se bojite da nećete preći cenzus na ponovljenim izborima?
Nemamo razloga da se bojimo da nećemo preći cenzus.
A. Marinković

Voždovac po treći put bira
Voždovčani će po treći put za godinu i po dana birati lokalnu vlast, pošto nova opštinska uprava nije konstituisana u zakonskom roku. Juče su, naime, istekli svi rokovi za izbor predsednika i sekretara Skupštine opštine, ali nijedna od dve najjače odborničke grupe – SNS i Lista za evropski Voždovac – nije uspela da obezbedi većinu u lokalnom parlamentu.
Pošto se stranke nisu dogovorile o formiranju većine, u opštini Voždovac će biti imenovan privremeni organ, a predsednik Skupštine grada Beograda će potom raspisati nove izbore za odbornike u roku od mesec dana od dana određenog za održavanje izbora, odnosno za konstituisanje skupštine. Zakon o lokalnim izborima predviđa da od dana raspisivanja do dana održavanja izbora ne može proteći manje od 45 i više od 90 dana.
Konstitutivna sednica SO Voždovac, koja je počela još u ponedeljak 10. avgusta, ni juče nije nastavljena zbog nedostatka kvoruma, pa je, pošto je sačekao sat vremena ne bi li se pojavili još neki odbornici, predsedavajući Sava Škundrić (SPS) saopštio da je u sali prisutno 27 od ukupno 56 odbornika, te da ne postoje uslovi za nastavak sednice. Na njegov predlog da se posle pauze ponovo pokuša konstituisanje lokalnog parlamenta reagovao je Zoran Ognjanović iz Srpske radikalne stranke koji je rekao da nema smisla nastavljati farsu koja traje nedelju dana.
– Trgovina glasovima nekih stranaka očigledno nije uspela i logično je da idemo na izbore – poručio je Ognjanović. posle čega je Škundrić i zvanično potvrdio da Voždovac očekuje novo glasanje. Takođe je saopštio da se Lista za toleranciju Rasima Ljajića priključila odborničkom klubu „Za evropski Voždovac”.
J. Cvetković

Voštane zvezde stigle u Holivud
Fanovi poznatih zvezda dobili su devetu adresu u svetu gde mogu da uživaju u slikanju, grljenju, čak i pipkanju obožavanih idola. Istine radi, ne pravih već izrađenih od voska.
Među 115 stanovnika novog, devetog po redu muzeja voštanih figura Madam Tiso koji je u Los Anđelesu nedavno otvoren jesu i glumci Tom Henks, Čarlton Heston, reditelj Kventin Tarantino, biciklista Lens Armstrong, košarkaš Kobi Brajant...
Kompanija Merlin entertejnment je na radost turista omogućila da pored Las Vegasa, Vašingtona, Njujorka, Amsterdama, Hongkonga, Šangaja, Berlina i Londona i obilazak holivudskog Bulevara slavnih bude upotpunjen ovom atrakcijom. Trospratna zgrada, čija je izgradnja koštala 55 miliona dolara, smeštena je pored kineskog bioskopa Grouman i nekoliko koraka od bioskopa Kodak u kojem se dodeljuje nagrada – „Oskar”.
Posetiocima je omogućeno da grle, ljube, oblače garderobu zvezda, slikaju se sa statuama. „Možete da ih dodirnete, stegnete im zadnjicu, šapućete na uvo”, kaže Dru Poton, direktor marketinga muzeja u Los Anđelesu i Las Vegasu, i dodaje da se može obući haljina koju je Vupi Goldberg nosila u sceni filma „Sister akt”, ili sedne na klupu na kojoj Tom Henks čeka društvo, kao u filmu „Forest Gamp”.
Zanimljivo je da su majstori pre izrade kalupa za figure nabavljali zubarske kartone slavnih kako bi na osnovu toga vajali izgled vilica i lica.
Svaki muzej Madam Tiso je jedinstven, a sve je počelo još 1777. kada je madam Tiso čije je pravo ime Mari Tiso izložila prvu voštanu figuru – Volter. Kasnije preduzimljiva vajarka odlazi u Britaniju i 1835. organizuje u londonskoj Bejker ulici prvu stalnu postavku.
Danas samo nekoliko slavnih ličnosti, i to one aktuelne, imaju statue u svih devet muzeja – Barak Obama, Andželina Džoli, Bred Pit, Bijonse.
Najveća statua u novootvorenom muzeju je glavni junak animiranog filma „Šrek”, za čiju izradu su upotrebljena 454 kilograma voska.
Kod ulaza je figura Merilin Monro. Kako je izložena suncu, napravljena je od silikona i fiberglasa. Figure održava petočlani tim, a neće moći ni da se ukradu jer su pričvršćene za pod.
Posetioci će glasanjem birati osam, devet novih likova čije statue žele da vide naredne godine u zbirci.
Samo je jedna osoba odbila da dobije voštanu kopiju – Majka Tereza je rekla kako je to laskavo, ali da ona nije zvezda već da se brine o ljudima – kaže Poton. Iako nije bila potrebna dozvola, uprava je prihvatila njeno objašnjenje.
Š. S.

Kapija kao Kalemegdanska
Herceg Novi – Majstori kotorske zanatske radionice „Franović” juče su na Sat kulu u starom hercegnovskom gradu postavili drvena vrata, visoka oko četiri metra, sa spoljne strane obložena čeličnim limom. Vrata su nalik onima sa Kalemegdanske tvrđave i na tvrđavi Španjola u Herceg Novom i oživljavaju nekadašnji izgled starog grada. Njihovim postavljanjem, baš u vreme kada grad slavi svoju slavu (15. avgust, Prenos moštiju svetog mučenika arhiđakona Stefana), završena je restauracija Sat kule i počinje nova faza u otkrivanju hercegnovskih znamenitosti.
–Vrata su rađena po autentičnim uzorcima, istraživanjem i upoređivanjem sličnih iz istog istorijskog perioda– kaže Slobodan Popović iz Agencije za izgradnju i razvoj Herceg Novog koja je rukovodila radovima.
Sat kula, podseća Popović, u gornjem delu osmougaona kula, izgrađena je u 19. veku, 1850. godine, na osnovama nekadašnje starije, a donji deo, gde su sada postavljena vrata, gradska kapija sa bedemom, iz 17. je veka.
–Kula je vojna utvrda, a sat su postavile civilne gradske vlasti koje su za to, beleže dokumenti, od austrougarskih vojnih vlasti sa komandom u Kotoru tražile dozvolu na italijanskom jeziku. Zvono na kuli ponovo odzvanja vremenakon 40 godina, ali sada radi elektronski satni mehanizam, dok smo stari ostavili u kuli kao eksponat. Regionalni zavod za zaštitu spomenika iz Kotora sa arhitektom Zoricom Čubrović na čelu nadzirao je radove i uporedo radio istraživanja, tako da je sada sve što znamo u vezi sa Sat kulompristupačno za razgledanje – ističePopović.
U gornjem delu,gde je restauraciju obavila hercegnovska firma „Kosovka devojka”,kula je malterisana, kao prvobitno, a u donjem otkriven je kamen, kao što je bilo i pre četiri veka.
Od Sat kule, najavljuje Popović, prema obližnjoj Potkovičastoj kuli, kao nastavak bedema napraviće se čelična konstrukcija koja će omogućiti obilazak i ove kule. U planuje i da se uz pomoć Društva za arhive i povjesnicu Herceg Novog istraži tunel na istočnom ulazu u stari grad. Tunel je na svom početku godinama služio kao magacin za piće obližnje kafane, a sada je zatvoren. Zatrpan je nakon pet, šest metara i uskoro će početi njegovo otkopavanje. Ovaj tunel ima oko 80 metara, nakon kojih se račva u dva kraka. Jedan vodi u Kanli kulu, a drugi, pretpostavlja se, prema tvrđavi Španjola u gornji grad. Cilj je da se omogući razgledanje utvrđenja i ulazak u Kanli kulu koja se nalazi stotinak metara iznad Sat kule, kroz ovaj stari tunel.
Ispred postavljenih gradskih vrata stajaće dva čuvara u srednjovekovnim kostimima. Počasna straža trebalo bi tu da stoji dva sata dnevno u večernjim satima, a subotom i pre podne u toku cele letnje sezone i za vreme gradskih svečanosti. Ključ od vrata biće dat na čuvanje gradonačelniku Dejanu Mandiću.
Herceg Novi je,inače, u vreme kada ga je 1378. godine osnovao bosanski kralj Tvrtko IKotromanić,najpre nosio naziv Sveti Stefan,ato ime mu je dao ovaj vladar, da bi današnji naziv dobio u vreme Stjepana Vukčića Kosače, poznatog kao herceg Stjepan.
A. Gavrilović

U dogmi su kratke noge
Povodom dva moja teksta o mogućoj kreativnoj vezi nauke i religije (od 27. juna i 18. jula ove godine) pojavilo se u Kulturnom dodatku pre tri nedelje najpre jedno, a za njim, u pretprošlom broju, još tri reagovanja: „Stvarna vera izazov našoj logici“ Milene Milovanović, „Službenici čovečanstva“ Leonida Zuvića, „Šta bi rekao Galilej?“ Dragana Pavlovića i „Crkva i država na istom kreativnom poslu“ Miroljuba Kojovića.
Sva četiri napisa potvrđuju stav da je kreativan odnos nauke i religije moguć, ali gube iz vida da u tom odnosu religija mora biti takođe izraz individualnog stvaralaštva – slobodna, dakle, od crkvene dogme.
Autor teksta „Šta bi rekao Galilej?“ govori ekskluzivistički u ime „naše ortodoksne crkve“. „Srećom, bar naša ortodoksna crkva uviđa gde su granice ’svetovnog’ i ’duhovnog’ i prepoznaje pogubnost njihovog bezrezervnog prožimanja“, piše on. Tako autor koji „predaje naučni metod na jednom univerzitetu u Nemačkoj“, u stvari, propoveda kao ortodoksni crkveni ideolog _ a u tome nema ni autentične naučne metode, ni autentičnog religioznog iskustva.
Autor teksta „Crkva i država na istom kreativnom poslu“ govori o institucijama države i crkve kao o pogonima kreativne razmene religioznog i naučnog iskustva – što je contradictio in adiecto. Država može omogućiti društveno polje za slobodu stvaralaštva, ali sama ne može biti stvaralački subjekat. Crkva, pak, propisuje neumitne istine i time restriktivno deluje na individualizam religioznog iskustva, tj. na kreativnost u veri.
Vera kao vera u crkvu
Restriktivni crkveni stav, svojim potvrđuje autor teksta kad govori o „sektama“ a pita se da li sekte (njima, u tom pitanju, uz bok stavlja i privatni sektor obrazovanja) doprinose napretku čovečanstva. Njegov odgovor je: „Uglavnom ne, sudeći po kasnijim otkrićima da su pozadine komercijalnost i ljudska gramzivost...“. Autor ovde zaboravlja dve veoma važne stvari. Prvo, hrišćanstvo i samo započinje kao sekta unutar judaizma; drugo, „pozadine“ i u državnom sektoru obrazovanja i u crkvenom životu, ne tako retko, upravo su „komercijalnost i ljudska gramzivost“.
Kad smo već kod gramzivosti i komercijalnosti, navešću ovde jedan svetao primer originalnog promišljanja društvenog života Srpske pravoslavne crkve od strane jednog velikodostojnika te iste crkve. Negde 1985, ’86. ili ’87, navodim po sećanju, u intervjuu u „Glasu Crkve“, vladika Artemije (Radosavljević), tada iguman manastira Crna Reka, na pitanje šta misli o povraćaju imovine koja je od SPC konfiskovana posle Drugog svetskog rata odgovara da je bolje da Crkva ima što manje imovine jer će se tako više baviti duhovnim stvarima, što i jesu njena nasušna potreba i njena uloga. Eto, to je kreativan, originalan, individualan stav koji jedan vladika izriče i nasuprot zvaničnom stavu institucije kojoj pripada, i nasuprot društvenom trendu naglog bogaćenja.
Ovom prilikom podsetiću na još jedan hrabar, autentičan i značajan društveni čin istog vladike, a koji je, takođe, olako i brzo zaboravljen. Godine 1998, zajedno sa protosinđelom Savom Janjićem i bratstvom manastira Visoki Dečani, u jeku snažne policijske represije nad albanskim stanovništvom na Kosovu, vladika Artemije potpisao je peticiju da se represija odmah obustavi. Taj kreativni čin koji u sebi spaja religiozno osećanje bratstva ili naprosto empatiju za patnju drugog sa svešću o univerzalnim ljudskim pravima bio je u opasnoj suprotnosti sa Crkvom i državom, tada na istom pogubnom poslu.
Teološkinja, autorka teksta „Stvarna vera izazov našoj logici“, ex officio, zastupa crkveni kanon. Ona piše: Po rečima dr Radovana Bigovića ’za hrišćane nije suštinsko pitanje: da li veruješ u Boga, nego veruješ li Bogu koji se otkrio, uvremenio i uprostorio, o kome ti govori i svedoči Crkva’“.
Iz navedenog sledi da se hrišćanska vera zasniva na verovanju u svedočenje crkve o otkriću Boga; dakle, vera se zasniva kao vera u instituciju crkve. Bez crkvene dogme, nema vere; verovati, tu znači bez sumnje prihvatiti neproverljivo svedočenje crkve, a ne biti otvoren za ličan religiozni opit.
Tamo gde nema eksperimentisanja, nema ni originalnog iskustva, a to je tačka za koju se pretpostavlja da bi se u njoj mogli ukrstiti naučni metod i religiozno iskustvo. Na drugom mestu, ista autorka, obračunavajući se s jednim iskazom u mom tekstu, zaključuje sledeće: U svetlu pravoslavne teologije nije ispravan stav koji se iznosi u tekstu da Bog, kao simbol beskrajne ljubavi u kojoj ne može biti ni trunke nečeg od ljubavi različitog, ne može nikog poniziti“.
U svetlu pravoslavne teologije, tvrdi ovde teološkinja, Bog može ponižavati. U drugom svetlu iste te teologije postoje, međutim, i kreativna nastojanja koja govore upravo suprotno. U tekstu sa kojim autorka polemiše naveo sam za primer razmišljanje Nikolaja Berđajeva da Bog kao sušta ljubav ne bi mogao da ponižava. Autorka se, u stvari, sa dogmatskog pravoslavnog stanovišta obračunava sa pravoslavno nedogmatskim stavom Berđajeva, koji ja navodim kao hipotetički sud jer, za razliku od Berđajeva, o Bogu govorim kao o hipotetičkom biću.
Na istom putu
Najzad, u ovom razgovoru s jednom teološkinjom, pažnju treba obratiti i na notornu naučnu činjenicu da su žene i muškarci u potpunosti ravnopravna bića, koju SPC trajno ignoriše uskraćivanjem mogućnosti ženama da postanu sveštena lica. Kreativni dijalog nauke i religije u Srbiji bi mogao da počne upravo s te tačke.
Autor članka „Službenici čovečanstva“ vrti se u začaranom krugu tautoloških iskaza čiji krešendo dobija, za jednog komunikologa, izrazito neobičan profetski ton: „Čovek ne može da stvara bez Boga. Nema stvaraoca ni u jednoj oblasti kome moć stvaralaštva nije data od Boga. Tako je bilo, tako će i biti“.
Ovde nam se, kako stvari stoje, obratio sam Bog doduše, onako kako ga shvata onaj kroz čija usta govori. I tu nema mesta ni za koga drugog do za Boga i ni za šta drugo do za komunikaciju s njim. „Religija i nauka su jedno, one su na istom putu“ tvrdi autor. Da podsetimo, ovde je trebalo da bude reči o mogućoj komunikaciji između nauke i religije kao dve sasvim različite sfere duhovnog nastojanja.

Potraga za savremenom Lolitom
Danas najbolju književnost verovatno pišu pisci iz bivših kolonija u dobrovoljnom egzilu na Zapad. Moj roman govori o različitim vrstama izgnanstava – kaže Maja Herman-Sekulić, srpska književnica koja danas živi u Njujorku. Njena deveta knjiga, roman „Slike kojih nema” (Prosveta, 2009), svojevrsno je, slojevito i višestruko putovanje kroz savremenu književnost, kroz egzilantski život glavne junakinje Lole Dunavske i, najzad, putovanje kroz atlas upamćenih slika kojih više nema, kroz Beograd, London i Njujork, u kojima se odigrava i reinkarnira sudbina savremene Lolite. U ovom romanu kao fiktivni likovi pojavljuju se Nabokov i Kjubrik, a priča sadrži i niz implicitnih poetičkih iskaza o (ne)mogućnosti savremenog romana. Naša sagovornica doktorirala je i predavala na univerzitetu Prinston u Nju Džerziju, za svoj rad dobila je niz prestižnih stipendija.
Zašto je Vaša knjiga omaž Nabokovljevoj „Loliti”?
Punnaslovknjige glasi „Slikekojihnema, iliupotrazizaLolitom”. Tapotragaimavišeznačenjaiobjedinjujeraznorodnenitipripovedanja. TojepotragazaarhetipomLolite, kaomodernogmita, uknjiževnostiidrugimumetničkimmedijima. To je potraga za pretečama Lolite u samom opusu Vladimira Nabokova, kao i potraga glavne junakinje, Lole Dunavske, za svojom prošlošću, za samom sobom. Moja poetika je ovde možda najbliža Tomu Stopardu koji u svojim dramama često sudara i suprotstavlja dve različite, nespojive ideje, dva oprečna plana: snimanje filma „Lolita”, koje se prepliće sa traganjem za Lolitom, dok se u pozadini te potrage dešava tragedija 11. septembra i lična tragedija.
U kojoj meri je Vaša nova knjiga „Slike kojih nema” nastala u dijalogu sa savremenom književnošću?
Moj roman „Slike kojih nema” postavlja pitanja upravo o tome da li je roman još uvek moguć u vremenu Interneta i mobilnih telefona i da li bi Ana Karenjina izvršila samoubistvo da je u tom času mogla da pozove Vronskog na njegov mobilni, da još jednom porazgovaraju o svemu? Moja poetika, kako je iskazana u ovoj knjizi, nalik je na ono Beketovo „ne mogu da idem dalje – idem dalje.” Ona se bori sa teškoćom, gotovo nemogućnošću, pisanja u sadašnjem vremenu. Ostaje nam da pišemo samo u prošlom, ili budućem vremenu. Zbog svega toga je danas moguće pisati samo pastiše, fantastiku ili istorijsku fikciju, zaključuje junakinja mog romana. Za svakog književnog stvaraoca, a posebno savremenog pisca postmodernog senzibiliteta koji piše umetničku prozu, neophodno je da ima dijalog sa književnom tradicijom, inače je on samo naš savremenik po datumu rođenja, ali ne i po duhu.
Težili ste da stvorite junakinju koja je potpuno suprotna modelu „srpske žene odrasle u patrijarhalnom društvu”?
Kakavjeto „modelsrpskeženeodrasleupatrijarhalnomdruštvu”? Daligovoriteonovokomponovanommodelupseudopatrijarhalnogdruštvaspornićimaipevaljkama, kojijepolakonastajaodevedesetihgodinaisrozaosvemoralnenormegrađanskogdruštva, kojejeionakobilotankoijedvaopstajavalo, iligovoriteonekomidealnommodeluizdevetnaestogveka? Mojajunakinjasigurnonijeuplašena, poluobrazovanaprovincijalka, kakvečestosrećemounašojfilmskojiknjiževnojprodukciji, većsvetskadama, nekasrpskagospođaDelovej, moždanekanovaMilenaBarili, kojajeistvaralaciintelektualac, aliisuprugaimajka. Mojajunakinja, LolaDunavska, kompleksnijeliksavremenežene, kojepoznajemiprepoznajem. MojajunakinjapripadaurbanomBeogradu, onajenjegovglasivapaj, inijeusuprotnostisnjim, većsonimelementomkojijeBeograduobešenovitkivratkaobalast.
Za Vas kažu da ste najlepša Srpkinja u Njujorku, da ste svojevremeno „osvojili” Rene Veleka, Marka Strenda, Grinzberga, Harolda Bluma...
Iskustvo me je naučilo da što je neko veća ličnost to je jednostavniji i pristupačniji u životu i druženju. Imena koja pominjete samo su neka od onih čiji sam bila sagovornik, sa kojima sam se družila, ili sarađivala. Mnoge sam razgovore sabrala u knjigu „Skice za portrete”. Ne treba da govorimo u prošlom vremenu, jer bih tom spisku mogla da dodam i mnoga naša i strana imena značajnih stvaralaca, od pesnika laureata, ili dobitnika Nobelove nagrade za književnost, do dobitnika iste nagrade za fiziku, sa kojima se i dalje viđam, družim, naravno, pod uslovom da vas prihvati kao sagovornika. Nikada nisam imala strah od autoriteta. Možda je to zato što sam od malih nogu, od moga oca, koji je bio jedan od osnivača „Nolita”, pa i očuha, koji je bio univerzitetski profesor i rektor, bila okružena prilično pametnim ljudima, često i živim legendama, sa kojima su se moji roditelji družili.
Da li Vam je nekada bilo teško što ste žena u svetu književnosti, što ste daleko od Beograda?
Nikada mi nije bilo posebno teško zato što sam žena, ili što sam žena u svetu književnosti. Kreativnost ne mari za pol. Književnost je jedina umetnost od antike, od vremena Sapfo, ili Jefimije, koja je bila dostupna ženama. U književnosti su žene, bilo da su pisale pod svojim imenom, bilo pod muškim pseudonimom kao, recimo, Džordž Eliot, ravnopravno držale svoje mesto u samom vrhu. Ne govorim o ženskom pismu, o „chick-lit”, nego o ženama koje su pisale i pišu umetničku književnost, koja nije prevashodno određena polom autora. Muški pisci su uvek umeli da pišu o ženama, a ženski o muškarcima. U mom prethodnom romanu glavni junak je muškarac, u novom je žena. Gete je čak predvideo da će najbolja poezija nastati kada žene u većem broju počnu da pišu pesme. Kod nas, pa i svetu, već godinama prevlađuju žene pisci, mada se to po našim književnim nagradama nikako ne bi moglo zaključiti. Muškarci još uvek imaju prednost. Nepotizam, kriterijumi po sistemu „trange-frange”, zatvorene, klanovske veze, sada su, nažalost, jače kod nas nego ikada. Nedavno da sam prisustvovala dodeli nekih naših važnih nagrada gde je čak i članu žirija dodeljena nagrada, a gotovo sve druge nagrade dobili su ljudi iz istog, uskog kruga koji je ne samo u žiriju nego drži ključne položaje u kulturi i politici. To su uglavnom „likovi” bez završene škole i značajnijeg talenta, ali gladni vlasti. Da odgovorim, na kraju, kratko, na drugi deo Vašeg pitanja – ja nikada nisam daleko od Beograda!

Glas pun novca
Reciklirana proza
Tajnoviti milioner u ružičastom odelu, čovek skromnog porekla i sumnjivih poslovnih veza, troši svoje bogatstvo u perverznom hedonizmu, a sve zbog prve ljubavi – zbog jedne divne plave žene, eterične i histerične Dejzi koja će ga odvesti u smrt čim je ponovo osvoji. Džej Getsbi, tajkun sa bogatstvom stečenim na švercu alkohola, zbog takve ljubavi ostaje upisan u književnoj istoriji kao romantični lovac na američki san bez kog se ne može zamisliti veliki američki roman.
Objavljen sedam godina po završetku Prvog svetskog rata, roman Veliki Getsbi Frensisa Skota Ficdžeralda postao je popularan tek nakon Drugog i tek nakon piščeve smrti. Možda je to prva hronika potrošačkog društva i prva knjiga o velikoj pobedi tehnologije – o neobuzdanoj boemiji i divljem „partijanju” pod jarkim električnim osvetljenjem. Veliki Getsbi svakako jeste prvi američki roman o klasi privilegovanih i bezbrižnih. Samo u njemu krhka i otrovno bogata Dejzi može da padne u stanje između ekstaze i katarze pred prizorom – zamislite samo – nepreglednog niza Getsbijevih pedantno složenih firmiranih košulja! Priča o ljubavi iskovana je u metalnim apoenima jasno naznačenih vrednosti. Čuvena je, uostalom,Getsbijeva hotimično kičasta rečenica iz koje izbija ljubavni zanos finansijskim gabaritom anđeoske Dejzi: „Glas joj je bio pun novca.”
Novac zveči, pa i tutnji kroz japijevsku distorziju Getsbijeve priče napisane sedam decenija docnije. Američki Psiho Breta Istona Elisa predstavlja biznismena sa Menhetna kao mogućeg ubicu i sadistu. Ne zna se gde prestaje poza a gde počinje neuroza, gde se začinje sadistička fantazija protagonistea gde nestaju tragovi navodno počinjenih zverstava. Ovaj roman s elementima satire i trilera može biti bastard Velikog Getsbija zato što delom i jeste hronika boemije – ali japiboemije, perverznei anestetizirane. Patrik Bejtmen je silovatelj, kanibal i nekrofil koji svoje zločine iz čiste obesti i razonode priznaje u ćaskanju sa kolegama: no fah-idioti iz sveta biznisa i menadžmenta svako „ubiti” čuju kao „kupiti”!
San o bogatstvu brzo zna da postane noćna mora skromnog autsajdera. Kako sluga postaje moćnik nakon što je smaknuo gospodara ispričaće nam u povesti o preduzetništvu prošlogodišnji laureat Bukerove nagrade, indijski pisac Aravind Adiga. Beli tigar  je roman o Balramu Halvaiju, „polupečenom” provincijalcu oskudnog obrazovanja i infantilno ograničene svesti. O tome kako je ubio svog poslodavca i od novca namenjenog za mito novoj vlasti započeo biznis, te postao vlasnik kristalnog lustera i srebrnog laptopa, Balram piše nikom drugom do –  kineskom premijeru! „Čini se, gospodine”, obraća mu se u šeherezadinski dugom mejlu, „da ste vi Kinezi u svemu daleko ispred nas, osim što nemate preduzetnike. A naša nacija, iako nema puteve, pijaću vodu, električnu energiju, kanalizacioni sistem, javni prevoz, osećaj za higijenu, disciplinu, učtivost ili tačnost, ima hiljade i hiljade preduzetnika.”
Balram nudi Venu Đijabau da mu „besplatno” ispriča „istinu o Bangaloru” zato što veruje da je budućnost u rukama „ljudi žute i smeđe kože”. Po Balramovom slobodnom uverenju, čovek bele kože izgubio je moć da odlučuje o daljoj sudbini sveta zato što se istrošio „od sodomije, upotrebe mobilnih telefona i zloupotrebe droga”! Na kraju ispovesti, junak ponavlja iskaz o opsesijama koje slabe moć belog čoveka da bi potvrdio da je i sam postao slab: očaran kristalnim lusterom i u strahu od sodomije i smrti, on očajnički odbija ne samo da se pokaje zbog zločina već da se odrekne mita o preduzetništvu. Ubistvo je bilo jedina mogućnost akumulacije kapitala: neugodna istina mora skliznuti u zaborav i ćutanje, zajedno sa neprijatnim pitanjem o „prvom milionu”.
Povest o preduzetništvu izranja i iz tekuće srpske proze, koja je tranziciju već polako i nevoljko prihvatila kao topos. U priči Milete Prodanovića „Agnec” osluškujemo monolog samozadovoljnog lokalnog političara, člana srpskog parlamenta i biznismena koji se godinama bavi neobično lukrativnim poslom – organizovanim prosjačenjem. Prodanovićev preduzetnik otvoreno i bestidno pripoveda kako je razvijao biznis u ratnim devedesetim, pa s jednakim uspehom radio i nakon „pada režima”, kad se politički aktivirao jer „svaka stranka voli biznismene, donatore”: „nikome nije smetalo što sam se učlanio tri dana posle prevrata”. Ovaj kralj eksploatacije više puta insistira na činjenici da je religiozan: „Nikada nisam radio sa bogaljima. To je princip, ja sam, rekao sam to, čovekvernik.” Osioni primitivac, nesputan u demonstriranju predrasuda i licemerja, bespomoćan je samo pred Božjim čudom – preobraženjem svojih „zaposlenika” u jaganjce. Biblijski motiv žrtvenog jagnjeta ovde je oblanda parabole o iščezavanju moralnog instinkta u savremenom svetu. Kao i Adigin Balram, Prodanovićev neimenovani biznismen zalutao je u biznis, pa onda i u politiku stazama prestupa, ali i uz svesrdnu pomoć policijskih službi, o kojima govori dvosmisleno i kao uzgred. U oba slučaja, ključni faktor uspeha je pravovremena korupcija.
Oprost za svaki mučki stečen dinar Prodanovićev kralj prosjaka traži u zadužbinarstvu: podigao je dve crkve, jednu u postojbini predaka, drugu u mestu gde mu se porodicadoselila. Da se utisne u večnost, da preinači istoriju, da utiče na tokove robe, novca ali i ideja – to su bolesne opsesije književnog biznismena. Sumnjivo stečennovac mora se iz ženskog glasa i muškog džepa preliti u istoriju sveta.

Šta je ostalo od Vudstoka
Američka priča
Od našeg dopisnika iz Vašingtona
Bilo je većih i spektakularnijih festivala posle Vudstoka. Neki od njih postali su ritual: njuorleanski džez festival ove godine je proslavio svoje četrdeseto izdanje. Više od pola miliona ljudi skupilo se 1970. na Ajl of vajt festivalu. Devedeset četvrte u državi Njujork skupili su se preživeli muzičari kako bi obeležili četvrt veka Vudstoka… Brus Springstin danas začas internetskim mišem rasproda više stotina hiljada ulaznica. Ali sve su to paketi zabave sa zacrtanim programom uvijeni dobro ispitanom tržišnom vrpcom.
Vudstok je bio nešto drugo. Pre četrdeset godina od 15. do 18. avgusta gomila od više stotina hiljada pokislih tinejdžera pristiglih na blatnjavu farmu usred nedođije bila je nešto više i drugačije od koncertne publike. „Osećao sam da je nešto mnogo važnije tu posredi”, piše danas jedan umirovljeni učesnik koncerta, „da će Vudstok celom svetu pokazati novo, lepše svetlo Amerike, da će sam po sebi biti jemac nove vrste mogućeg društva… iako smo tog kišovitog avgustovskog vikenda svi bili zaglibljeni u blatu. A dokazao je”, nastavlja, „da su hipici bar tog vikenda zaista i mislili ono što su propovedali o sveopštem miru, ljubavi… I da ta suviše nevina ideja u stvarnom svetu ne može da se nosi ni s ljudskom prirodom a kamoli pragmatičnim dejstvom tržišne ekonomije.”
Ali danas, četrdeset godina kasnije, to ogromno uzbuđenje otkrivanja novog lepšeg vrlijeg sveta još ponekad zaleluja u glavama „Vudstok nacije”, kako je nazvana publika koja se iz cele Amerike neočekivano, uprkos roditeljskoj panici u vreme vijetnamskog rata bez mobilnih telefona, Interneta i laptopa, skupila da u toj nedođiji uz muziku provede tri dana pod kišovitim nebom.
Bebi-bumeri danas ne dozvoljavaju da se okalja „trenutak vudstokovskog prosvetljenja u blatu”. Malo je istorijskih događaja iz šezdesetih koji su imali tako jasan hepiend.
Bile su to godine nemira i buntovništva, krvavih obračuna sa policijom, žrtve su se brojale na obe strane podeljene Amerike.
Na Vudstoku, u stvari u Betelu, u državi Njujork, ogromna masa uživala je zajedno tri dana i noći u muzici nekih od najboljih grupa iz te ere, u legalnim i ilegalnim zadovoljstvima, a da niko nije silovan, niko ubijen, niko opljačkan… Kažu da je bilo više „el-es-dija” nego hrane, da se miris marihuane mešao sa obližnjim zadasima iz farme svinja, ali da su se „stondirana deca” ponašala utopijski uljudno i nesebično, potpuno u skladu sa svojim snovima.
„Ako se izuzmu njihova odela, i ideje, to je najotmenija, najučtivija, najljubaznija grupa dece, s kojom sam u toku svoje dvadesetčetvorogodišnje policijske prakse imao posla”, rekao je tada „Njujork tajmsu” Lou Jank, šef policijske stanice u obližnjem Montičelu.
Učesnici se spore i sa ocenom da je to uglavnom bila drogirana gomila.
Pored hipika na „el-es-diju” u ovom zanosnom prazniku utopijske naivnosti učestvovao je širok spektar mladih ljudi levičarskog opredeljenja – studenti, umetnici, radnici i politikolozi… Ali vrlo brzo svi oni su prepoznati kao potencijalna konzumentska armija, koju je trgovački lobi uzeo pod svoje. Shvatili su da se njima može prodati  mnogo više od papira za umotavanje marihuane i longplejki, piše danas „Njujork tajms” u opširnom pregledu o odjecima Vudstoka posle četrdeset godina.
Taj isti njujorški dnevnik bombardovao je dirigovanim zahtevima svog jedinog izveštača sa lica mesta. Prvo se uvodnik sa naslovom „Košmar u Ketskilsu” (ime planinskog regiona u državi Njujork gde se festival održavao), okrivljujući organizatore da su okupili „poludelu gomilu”, retorski zapitao „kakva je to kultura iz koje proističe takav kolosalni haos”. Već sledećeg dana revidirani su urednički stavovi pa je čitateljstvo obavešteno da je „po standardima odraslih ljudi ovo nečuveno izrugivanje dosadašnjem pojmu o normalnosti”, ali da su se mladi ponašali „učtivo”, delili ono malo hrane jedni sa drugima, propuštali u redu slabije od sebe, nije bilo koškanja ni guranja.
Dve knjige tadašnjih protagonista pojavljuju se ovih dana u knjižarama na okruglu godišnjicu Vudstoka. Majkl Lang, jedan od organizatora tadašnjeg festivala, napisao je „Put u Vudstok” (304 stranice sa ilustracijama), dok je Pit Fornatejl, dugogodišnji izveštač njujorškog radija, objavio „Povratak u baštu – priča o Vudstoku” na gotovo istovetnom broju stranica (303). Izložbe, koncerti, filmovi i multimedijski spektakli širom Amerike ukazuju da je nekadašnji „košmar iz nedođije” u međuvremenu narastao u prvorazredni istorijski događaj.
Spiritualni vođa događanja „mladog američkog buntovnog naroda” bio je Džimi Hendriks. Bilo je predviđeno da on zatvori festival u nedelju uveče. Zbog gromova, pljuskova i nepredviđenih pauza, Hendriks je na binu izašao tek u ponedeljak ujutru. Melodiju američke himne izvijao je po gitari preplićući duge prste po žicama kao da oživljava rešetanja iz Vijetnama.
Namerno isfalširana, melodija je odjeknula među gomilom koja je odlazila kao zdravica antiratnom amerikanizmu. Danas je modifikacija američke himne uobičajena stilska metafora za proteste svakojakih vrsta. Ali na Vudstoku pre četrdeset godina to je bila disonanca ravna izdajništvu. Mladi su odmah shvatili da je to samo još jedna norma odraslih koju moraju da sruše.
Publika se do tog vremena već istanjila na 30.000 ili 40.000ljudi.
„Možete da odete ako želite. Mi samo improvizujemo”, rekao im je Džimi Hendriks. Posle nekoliko minuta lansirao je u vasionu svoju verziju „Zvezdicama svetlucave zastave”. Zvuk gitare prodirao je kao piskavi jauk tačno do srca, kaže jedan od gledalaca. Izazivao je jezu u osvit maglovitog jutra.
Kada ga je kasnije Dik Kavet u svom televizijskom tok-šouu upitao da objasni kontroverze oko himne, Džimi Hendriks je rekao:
„Ne znam, čoveče. Ja sam Amerikanac, zato sam je odsvirao. Svi smo je pevali u školi. Ja sam je se baš u tom trenutku na Vudstoku prisetio…”
Mnogi opisi pejzaža Vudstoka viđeni iz helikoptera kojim su zvezde dovođene do izvođačke bine ušli su u istoriju. Dejvid Krozbi je pogodio u balkansku žicu. On je svojevremeno rekao da mu je prizor sa visine ličio na „logorovanje makedonske vojske u grčkim brdima”. Vijetnamsko poprište trajalo je još nekoliko godina posle Vudstoka. Kasnije su otvorena još mnoga druga bojišta, među njima i balkansko. Ali Vudstok se nije ponovio, a nema više ni Džimija Hendriksa.
Zorana Šuvaković

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Ja sam ekran
Šta ostaje čoveku u pustinji koju nazivaju svetom?
(Aleksandar Petrović)
Na samom početku svog rada, reditelj Aleksandar Petrović praktično je izrazio Godarovu teoremu o međuzavisnosti dokumentarnog i fiktivnog u filmskom obliku rekavši da su njegovi dokumentarni filmovi rađeni po principima igranog filma, dok igrani film Dvoje ima dokumentarnu fakturu. Film je za njega bio „umetnost konteksta”.
„Ja ne pravim film o glumcu, pa čak ni o ličnosti koju tumači, već o ideji ili nekoj emociji“, rekao je jednom. Po„neki put će tu neka fotografija ili drvored bolje poslužiti nego 5.000 glumačkih replika. Zašto bi psihologiju neke ličnosti najbolje izražavali lice ili reči? Mi precenjujemo izražajnost ljudskog lica. Na kraju krajeva, nos je samo komad mesa, a usta najobičnija rupa.“ Autor Se„oba“ osećao je averziju prema dijalogu. „Kad snimam dijalošku scenu i glumci govore tekst, imam utisak da ništa ne radim, da kradem Bogu dane.“
Rediteljima, međutim, pokret je najvažniji. Sledimo Bertolučijevo uverenje da je svaki pokret metafora. Petrović je pak, insistirao na licu prostora, tajanstvenom, čarobnom i ironičnom, kao licu mora. Govorio je da se u tom prostoru krije komad ljudske duše i ljudskog srca. „Treba ga kamerom osvojiti, treba se ponovo roditi u njemu, bez roditelja _ sam.“
O smrti, s ljubavlju
Izvesne indoktrinirane gledaoce njegovi filmovi su plašili. Pokušavali su, na razne načine, da ih zaustave. Naslov Biće skoro propast sveta, zloslutno su parafrazirali: biće skoro propast filma.
On je, pak, mislio da umetnička dela nisu paklene mašine, niti burad otrova:
„Ja nemam predrasuda. Samo pokazujem stvari kakve jesu. Biće skoro propast sveta, nek propadne nije šteta je u mom radu, najizrazitiji primer sudara dobra i zla, interferencija pozitivnog i negativnog postojala je i ranije u mojim filmovima. Ako film ima neku dužnost, ona se sastoji u tome da bude savest svoga vremena. Ja sastavljam zapisnik. Ne sudim. Bio bih pravnik da sam hteo da sudim. Pošto volim ljude (u suprotnom se ne bih mogao baviti poezijom), sasvim je prirodno što me socijalna nejednakost i ekonomska beda duboko dotiču i inspirišu, ali ja im ne prilazim kao političar, već kao umetnik. Umetnička istina je važnija i dublja od političke, a u svakom slučaju trajnija... Umetnost je, doduše, samo jedna od čestica koje formiraju ljudsku svest.“
U svojim filmovima govorio je, rekao bih, i o smrti s ljubavlju. Već njegov prvi film Dvoje insistirao je na jedinstvu ljubavi i smrti, a film Tri se završava njihovim suprotstavljanjem, s nerešenim ishodom. Ambivalentnost tog odnosa između ljubavi i smrti u Skupljačima perja postaje deo dokumentarne istine života, verovao je Aleksandar Petrović, siguran da su njegovi filmovi „neprekinuti dijalog o ljubavi i smrti i da su ta dva pola ljudske sudbine u njima u korelaciji“.
Sećam se kako smo na jahti u kanskom moru (snimanje Seoba najzad je postalo izvesno!), u samo svitanje, s čašama šampanjca u ruci, slušali Petrovićev traktat o slobodi, još jednoj njegovoj velikoj temi:
„Postoji u životu jedna fundamentalna kontradikcija: smisao čovečanstva nalazi se u slobodi; međutim, čovek ne može biti slobodan. Moji Skupljači perja su zato skupljači imaginarnih sloboda u jednom neslobodnom svetu koji ne vredi ni optuživati, ni braniti. Napravio sam film o ljudskoj slobodi. Pokušao sam pokazati veze između slobode i poezije”.
Režirajući u mašti Seobe, još pre 40 godina Petrović je istraživao „tok svesti kamere”. Stoga njegovi filmovi – kao što će to, nadajmo se, pokazati i retrospektiva Petrovićevih filmova na festivalu autorskog filma „Pogled u svet”, najesen u Beogradu – poseduju kinestetičku zavodljivost koju je reditelj otkrivao u velikim knjigama Dostojevskog, Bulgakova, Bela, Crnjanskog.
Aleksandar Petrović bio je pravi začetnik našeg novog filma (uočljiva je srodnost sa pojmom autorski film), približio ga je gledalištu, izveo u svet. Verovao je daautorska kinematografija pretpostavlja angažovan odnos prema svom delu u svim fazama priprema, realizacije i eksploatacije filma, hteo je da stvara filmove koji će u estetskom smislu biti jedinstveni, od zamisli, do tonske kopije.
„Ma kako to brutalno izgledalo, za prosperitet umetnosti, za istinski napredak filmskog stvaralaštva, najbolji je najnemilosrdniji sistem – onaj koji podrazumeva za sve iste šanse, ali i zahteva istu meru odgovornosti.“ Prema oceni pariskog „Monda”, Aleksandar Petrović oličavao je uspon kinematografije u svojoj zemlji i inostranstvu i bio među najzaslužnijim za obnovu evropskog filmskog stvaralaštva. Smatrao je da ga je taj uspeh „kao kakav bumerang mlatnuo po čelu“, da su mu naprečac okrenuli leđa čak i oni s kojima je bio blizak po shvatanjima.
Pre mnogo godina snimao sam Film o filmu: Seobe, uveren da su Seobe životno delo Aleksandra Petrovića. Film s kojim se nosio desetlećima, pa svaki dan, u velikoj inspiraciji, gotovo u mitskom zanosu. Ali, naizgled neiscrpna energija, umesto u filmsku traku, sve više se odlivala u bitku sa „gnusobama i spodobama”, u zamršene pravne sporove, u vijanje sa demonima...
Zemlja i pesak Beograda
Iako je na mnogo načina ispoljio svoju ljubav prema zavičaju, nije oklevao ni da ostavi „trag nemirenja, poruku za budućnost”, nakon svega, izražavajući svoju in„timnu optužbu”: Vratio je sva priznanja i nagrade dobijene od ovog društva.
Pre neku noć prelistavao sam Sašin scenario za dokumentarni film Ovde Beograd, sa „patrijarhom poezije” Dušanom Matićem, napisan valjda još pre nego što je snimio ijedan film. Petrović _ koji se mada rođen u Parizu, osećao stopostotnim Beograđaninom – uverava, sebe i nas, rečima: Ni starijeg, ni mlađeg grada.
I ovih dana, kada se navršava tačno petnaest godina od njegove smrti, zamišljam ga kako govori, vanvremenim glasom:
„Ispred zatvorenih očiju, u prostoru koji je i svemir i beskraj, javljaju mi se različiti likovi. I u ovoj fantazmagoričnoj kristalnoj kugli svekolikog sveta, nema granice između prošlosti, sadašnjosti i budućnosti, između smrti i života. Pokojnici su živi i stvarni kao i ljudi koje sam ovoga dana sreo. Samo ima_ Seoba, smrti nema”. Pokušajte da zamislite koliko je Beograđana umrlo od „pre rata” do ovog „trećeg rata”. Više od grada, čitav jedan narod. Svi su oni zemlja i pesak. I još jedan strašan detalj: po svima njima gazimo. I ne samo po njima. Po svemu onome što je naše korenje. Što nas je stvorilo. I čemu onda ambicija... Čemu vlast... Čemu novac... Čemu slava... Zemlja koja se pretvara u pesak, da bi je, to jest, da bi nas raznosili vetrovi.“
U nostalgičnoj knjizi Rapsodija ništavila (Fragmenti dnevnika: Saša i svi Petrovići, redom): Draško Ređep bodri: „Ima Saše Petrovića, posle svega, posle sveta.”
U imaginarnom dijalogu sa autorom Seoba kao da čujem Sašu kako odgovara (uz sveobuhvatan osmeh): „Svi anđeli što se u smrti ovaploćujete! Istorijo! Visoravni zatravljena. Kao da smo već dospeli u godinu 2100, u kojoj će, kako nas jedna novogodišnja naučna anketa obaveštava, čovek, poput bogova, postati besmrtan... Ja sam samo ekran na kome se svetovi pojavljuju...“

Pohvala Ludom Radoju
Radoje Domanović je trostruka ličnost: realista s početka dvadesetog veka, pisac našeg političkog apsurda, sagovornik na početku trećeg milenijuma. Njegovi su savremenici ostali ono što su bili i smešteni su gde im je mesto, ali se Domanović preobrazio u čoveka našeg vremena.
Da li se to Srbija vratila u prošlost ili je ludi Radoje bio vidilac čije su se vizije ovaplotile? Svejedno. Pisac Domanović življi je i aktuelniji od mnogih koji se danas piscima smatraju i od svih naših satiričara zajedno, ako takvi još postoje.
Gotovo sve što je Domanović u obliku satira napisao o Srbiji pre stotinu godina može se primeniti na današnju. Za osavremenjivanje njegovih satira nedostaju neki tehnički i drugi elementi, mobilni telefon, televizija, Internet, tenis kao sport nacionalnog ponosa, tajkuni kao vladari i divljenje ruskim policajcima. Sve drugo je isto ili bezmalo isto. „U Stradiji (tj. Srbiji) Radoja Domanovića jedva da ima svetlosti, tek toliko da se vidi koliko je ta zemlja crna“, kaže profesor Vojislav Đurić.
„Izuzev hajduka, uskoka, ustanika, nekolicine pisaca i majke seljanke, svi ostali su u tami i krivi ko više ko manje”...
„Kako narod misli i oseća krivi su rđavi, reakcionarni kabineti, krivi su ministri pandurske krvi i osećanja, krivi su lični režimi, krivi su niski ljudi na visokim položajima, krive su prodane, gadne duše, kojima su, za dobar, mastan zalogaj, za dobar položaj, lični ćefovi i bolesni kaprici preči od zakona; krivi su laskavci, koji bi za dobru platu proglasili za plemenito delo i da se pola naroda poveša“.
Najviše su krivi vlastodršci, pa za njima vaj„na inteligencija“, ali ni narod nije bez krivice, „čak ni ljuti nevoljnici, koji su se u bedi rodili i u bedi će umreti“. Može li se danas nešto drukčije reći?
Domanović je imao dva dara: književni i onaj drugi, koji ponekad ide uz „književni da sebi stvara nevolje time što će reći i napisati ono što misli i oseća.
U zatvorenim društvima se narušavanje opšteg ćutanja na izvesne teme i nekim povodima strogo kažnjava, u vreme takozvanih nacionalnih preporoda, kada sve snage treba da budu posvećene vladajućoj apstrakciji i njenim korisnicima, takvo se izdvajanje iz masovnog zanosa smatra izdajom: Domanović je imao hudu sreću da se u njegovom slučaju steknu oba uslova. Odatle do lične nesreće samo je korak, čovek strada zbog umetnika u sebi i umetnik, uzročnik svega, umire pre čoveka.
Književni dar je naterao Domanovića da piše i da objavljuje. Istinoljubivost _ koja je spadala u njegovu prirodu i njegov „dar izoštrila je pogled mladog nacionalnog romantičara, surovom svetlošću rasterala njegove iluzija i učinila da tačno vidi šta se događa iza magle rodoljubivih fraza i patriotičeskih pesama.
Iz takvog spoja izrodio se sukob u kome je stradala slabija strana, umetnik, novinar i pamfletist koji je zamišljao da vidi bolje i dalje i da će takvim učiniti čitaoce i nečitaoce kojima se obraćao sa gorkom ironijom i tužnim cinizmom, ranjavajući više sebe nego njih. Jer Domanović, osim Srba svoga vremena, drugih čitalaca nije imao, obraćao im se otvoreno kao rodu rođenom: hteo ih je učiniti boljima. Nijeuspeopromeniti savremenike, ništa osimsvojesudbine: umestobanalne, postalajeizvanredna, preskočila je stepenicevremenaiobrelaseunašem.
Domanović je počeo nesigurno, okušavao se u raznim vrstama pripovetke, uzalud zavirivao kod Turgenjeva, tek posle toga je pronašao svoju pravu spisateljsku prirodu; bilo je to otkriće koje je smesta donelo prve visoke rezultate, mislim na briljantnog „Vođu“ i strašnu „Dangu“.
Košmarna „Stradija“, kruna njegove zrelosti, genijalan izum, doći će odmah posle toga. Originalnom umetniku ostaje ne samo da otkrije svoju originalnost već i da je pokaže: posle toga ga niko neće pomešati s drugim, ni on sam. Osetivši da na putu kojim su išli njegovi drugovi nema mogućnosti za njega, Domanović se okrenuo minskom polju satire, gde su ga čekale izvrsne stranice proze, lišavanja i patnje.
Oštrina njegovog zapažanja i autentična snaga gneva, udruženi sa borbenošću mladosti i snovima o slobodi i pravu na lično mišljenje, nisu se mogli iskazati pripovetkama ni romanima kakvi su se onda pisali za tanak sloj pismenih.
Kritikom provincijskih naravi, patentiranih rodoljubaca, prvih beskrupuloznih kapitalista, korumpirane vlasti i pokvarenih činovnika nije se bavio nijedan pisac: neki za to nisu bili sposobni, drugi nisu smeli. Vlasti su imale dobar izgovor: ne dirajte nas, obavljamo veliki narodni posao. Pisci su takođe imali izgovor: nećemo ih dirati dok obavljaju taj veliki narodni posao. Retko bi se pojavio neko koji bi prekršio zaveru ćutanja i viknuo: šta vi to radite, gospodo ’rišćanska? Ako uspete u tom poslu, ostaćete bez naroda.
Satira je bila književni rod kojim je Domanović, „dete Šumadije, tipski Srbijanac“, mogao izraziti svoje viđenje stvarnosti male države i megalomanskih ciljeva njenih političara, svoju ogorčenost na korupciju, političko slepilo i rajetinstvo. Satira je za njega bila otkrovenje, spas od nedoumica, lek i otrov istovremeno.
Ali je satira poput stostrukog ogledala uvećala Domanovićeve nevolje i nesporazume sa društvom u kome se našao. Imao je, kako kaže Skerlić, vrline i mane šumadijskog tipa, ograničenja doba i sredine, bolest i sklonost alkoholu, malo novca, nikakve uslove za rad, porodicu koja mu nije mogla pomoći, prijatelje bespariće, neprijatelje na vlasti.
Tri stvari izazvale su moje stalno zanimanje za Domanovića: blistave satire, tužna „sudbina koju sam nekim čudom izbegao” i neknjiževna činjenica da smo obojica iz Šumadije. U beznađu koje su Domanovićeve satire ostavljale za sobom nalazilo se i radijumsko zrno vedrine, bleskao je duh poruge koji bedu i jad našeg sveta posmatra odozgo, snima ga i nemilosrdno beleži, odbacuje ga u ime boljeg sveta i više lepote. Ne, taj se duh ne da obmanuti, potkupiti ili potčiniti i blizu je snazi pobune naših predaka seljaka.
Mada sam duhovnog oca, danteovskog vođu kroz pakao našeg vremena, našao u Radojevom prijatelju Borisavu Stankoviću, Domanović je za mene bio i ostao ljudski i književni primer čiju hrabrost sledim kad god mogu i kome odajem poštovanje kad mi se ukaže prilika. Što i činim „Drugom Stradijom” koju upravo pišem i ovim malim tekstom istinske odanosti.

„Nezaposleni intelektualac” čeka u redovima za pare
„Potrebna osoba koja bi šetala zlatnog retrivera u avgustu i septembru”, „Devojke lepog izgleda, statistkinje i modeli potrebni agenciji za zabavno-poslovne aktivnosti”, „Talentovani pisci traže se za pisanje priča za telefonski servis”, „Potrebni radnici za rad na naftnim platformama u Baltičkom moru, plata 3.800 evra” – samo su neki od primamljivih ali i nesvakidašnjih poslovnih ponuda u novinskim i internetskim oglasima. Iza sijaset oglasa stoje ozbiljni poslodavci, ali i veliki broj prevaranata. Za brigu o svom psu čovek koji planira da otputuje spreman je da plati 100 evra, dok je ponuđač „zabavno-poslovnog” rada vrlo brzo „prešao na stvar” i otkrio da su mu devojke, u stvari, potrebne „za pratnju” biznismena i bogatih klijenata. Treći poslodavac nudi honorar „samo za priče objavljene na fono-servisu”, dok oglašivač sa naftne platforme traži novac unapred kako bi „sredio papire za rad u inostranstvu”.
Šarenolikost zanimanja i ideja kako zaraditi novac vidljivi su i u oglasima s potražnjom. Tako „numerolog sa iskustvom” tumači datume rođenja „po povoljnoj ceni”, „nezaposleni intelektualac” za pare čeka u redovima ispred ambasada i MUP-a, dok je „maserka Maja” muškarcima dostupna 0–24 časa za „masažu celog tela”. „Tim umetnika” specijalizovao se za oslikavanje dečjih soba i igraonica, „profesionalna daktilografkinja” proveravala bi gramatiku i pomagala u pisanju seminarskih, maturskih i diplomskih radova, dok bi „samostalni montažer” presnimavao kino i kasetne filmove u digitalne formate. „Fotograf” bi slikao u svim prilikama, a „bubnjar” svirao gde god ima angažmana.
Oni koji su tražeći posao stekli iskustvo u prelistavanju oglasa kažu da ne treba svakom verovati. Kompanije koje traže saradnike za ozbiljna i dobro plaćena zanimanja retko se oglašavaju u besplatnim izdanjima malih oglasa.
Ponude za rad na naftnim platformama najčešće su prazne priče od kojih nema ništa. UEvropskoj uniji gotovo je nemoguće dobiti takav posao jer je za to neophodna posebna radna dozvola.Lažni posrednici u oglasima prepoznaju se tako što traže pare unapred kako bi obezbedili papire, dok ozbiljni agenti uslugu naplaćuju po sklopljenom ugovoru, odnosno od prve plate zaposlenog. Rad na platformi je naporan fizički i psihički, a zahteva i stručnu obuku. Sa bušotine nema nazad, helikopter dolazi jednom u tri nedelje, a ugovor se potpisuje na najmanje šest meseci. Sve to vreme treba provesti u skučenom prostoru, sa istim ljudima, poput zverki u kavezu, pri čemu smene traju 12 sati – objašnjava sagovornik koji je posle godinu dana uspešno pronašao zaposlenje na platformi u Severnom moru.
Veliki „hit” među nezaposlenima željnim avanture poslednjih godina postao je sezonski odlazak na brod. Kompanije koje se u ovdašnjim medijima oglašavaju s ponudom poslova „na palubi” postoje samo u Beogradu i Zagrebu. Da bi se postalo članom posade nekog od najvećih svetskih kruzera, potrebno je poslati biografiju, otići na intervju sa predstavnikom krstarice, a zatim pribaviti američku vizu i drugu dokumentaciju. Na more najčešće odlaze kuvari, barmeni, fotografi, krupijei i prodavci, mada ima i studenata koji se odluče da naprave pauzu od učenja i malo proputuju.
Većini povratnika sa palube sećanjem dominiraju dva utiska – težak rad ali i dobra zarada. Zato u upitnicima agencija za „regrutovanje” posade neretko stoje pitanja: „Da li ste u stanju da živite u skučenom prostoru pod strogim pravilima?”, „Koliko dobro možete da se prilagodite na rad sa malo slobodnog vremena?”, odnosno „Da li smatrate da možete da ispoštujete ugovor potpisan na duže?”
M. Luković

Nema piva ekstra kvaliteta
Ne tako dobra vest za sve pivopije stiže usred „Bir festa”. Na prestoničkom tržištu nema piva ekstra kvaliteta, ali Beograđani, ipak, mogu da budu mirni jer im se u trgovinama nudi ovo piće vrlo dobrog kvaliteta. To je pokazalo ispitivanje i ocenjivanje kvaliteta ovog pića, koje je u saradnji sa privrednim komorama Srbije i Beograda organizovao Pokret za zaštitu potrošača.
Istraživanje je sprovedeno 16. jula i utvrđeno je da su svi uzorci uzeti iz prodavnica bili u važećem roku upotrebe, bez vidnih promena sadržaja i ambalaže, kao i da su čuvani u skladu sa propisima. Testiran je 21 uzorak piva, a analize su obavljene u laboratorijama Gradskog zavoda za javno zdravlje.
– Svi uzorci su bili zdravstveno ispravni, a obavljene su i takozvane senzorne analize, koje obuhvataju ocenjivanje mirisa, ukusa, gorčine i drugih karakteristika ovog pića. Očekivali smo da će prodaja naših pivara strancima poboljšati kvalitet, ali to se nije dogodilo – objasnio je prof. dr Josip Baras, predsednik stručne komisije koja je ocenjivala kvalitet ovog pića.
Nijedno pivo nije dobilo najviše ocene i titulu ekstra kvaliteta, a odličnim su proglašena tri – „Nikšićko”, „Jelen” i „Tuborg” pivo u staklenim bocama. Najviše uzoraka, njih 13, u zoni su vrlo dobrog kvaliteta, a četiri u zoni dobrog. Najlošije je ocenjeno svetlo laško pivo „Zlatorog”, pakovano u plastičnoj ambalaži, koje je uvezeno iz Slovenije.
Petar Bogosavljević, predsednik Pokreta za zaštitu potrošača, kaže da je u odnosu na prethodno istraživanje, koje je sprovedeno pre tri godine, blago pogoršan kvalitet piva, ali su zato povećane cene.
– Pivo od dva litra u PET ambalaži skuplje je gotovo 72 odsto nego u julu 2006. godine. Osim toga, u prodajnim objektima istog tipa razlike u cenama piva u plastičnoj ambalaži od dva litra su i do 25 odsto – objasnio je Bogosavljević.
U većini evropskih zemalja pivo se označava kao prehrambeni proizvod, a kod nas kao alkoholno piće. Zato se dodatno oporezuje, što utiče i na cenu, kažu naši sagovornici. Oni podsećaju da na kvalitet piva utiče i način na koji se ovo piće konzumira.
– Najbitnije je poštovati staro pravilo „tri puta tri”. To znači da kriglu piva od pola litra treba popiti u tri koraka, a svaki korak u tri gutljaja. Samo tako u potpunosti može da se uživa u ukusu piva – objašnjava Baras.
S. D.

Procvetala prekogranična trgovina
Bela Crkva – Drumski granični prelaz Kaluđerovo, desetak kilometara (lošeg puta) od Bele Crkve, za šest ovogodišnjih meseci u oba smera prešlo je 128.918 Rumuna. To je dvostruko više nego lane, a čak pet puta više putnika nego pre dve godine. Nagli porast broja putnika iz Rumunije iznenadio je i carinske radnike koji pojavu objašnjavaju ukidanjem viza za rumunske građane.
– Do pre samo desetak godina ovaj granični prelaz mesečno je prelazilo desetak automobila s rumunskim tablicama. Sada su „obični” dani kad evidentiramo više od 400 vozila – kaže Jovica Nikolajev, šef revizije i osoba zadužena za kontakte s javnošću u Carinarnici Vršac, koja pokriva, zajedno sa drumskim prelazom Vatin i železničkim Vršac, i ovu drumsku kapiju otvorenu 1970. godine.
Putnici u izlasku najčešće prijavljuju voće, povrće, cigarete, kućnu hemiju, prehrambenu industrijsku robu, tehničke proizvode... koje u našim prodavnicama kupuju za sopstvene potrebe.
Zatekli smo kolonu vozila koja se protezala od rumunskog prelaza do naše strane. Carinske formalnosti su pojednostavljene, a takve su i na izlazu. Vozila se ne zadržavaju, jer se primenjuje takozvani selektivni način kontrole, pri čemu je glavno – iskustvo carinika. U jednom prtljažniku „dačije” primećujemo i tri lubenice, dve torte i nekoliko pakovanja kora za pitu. Putnica iz obližnje Rešice se smeška i pogledom pokazuje na „glavnog krivca” za ovu nabavku – supruga „koji obožava slatko”.
Povećani broj putnika iz Rumunije, koji ovaj prelaz koriste i za nastavak putovanja prema Vršcu, Kovinu, Smederevu, grčkoj obali... deluje kao prava injekcija za belocrkvanske trgovce, voćare i povrtare. I smederevski megamarketi imaju koristi od ove kapije, jer tamo odlaze oni s podužim spiskovima za nabavku.
– U mojoj prodavnici najmanje trećina prometa se odnosi na kupce iz Rumunije. Ne dolaze u kupovinu bogati, nego oni koji mesečno zarađuju od 200 do 300 evra, pa da bi nešto uradili i uštedeli, kod nas kupuju kvalitetnu robu, a znatno jevtiniju nego u rumunskim prodavnicama. Dobro je i Rumunima, a dobro je i nama. I moje kolege beleže rast prodaje u svojim prodavnicama. Kad ujutru u mojoj prodavnici čujem rumunski, odmah sam raspoloženiji. Tek kad bi komšije prestale da dolaze, osetili bismo u punom smislu njihovu korist – veli Mustafa Seliković, vlasnik prodavnice boja i lakova u Beloj Crkvi, jednoj od najsiromašnijih opština u Banatu.
Belocrkvanska pijaca, koja je samo do pre godinu-dve imala više voća i povrća nego kupaca, sada je glavno odredište za putnike iz komšiluka. Od šest do osam ujutro, naročito pijačnih dana (utorak, četvrtak, subota), proda se sva sveža roba, na zadovoljstvo i prodavaca i kupaca. Čak je primećen i blagi skok cena, zbog povećane potražnje.
– Ako svaki Rumun koji je na našu stranu prešao na prelazu Kaluđerovo potroši u prodavnicama, na pijacama, u restoranima (ne samo u Beloj Crkvi) po 100 evra, računica je više nego jasna. Radi poređenja, naš opštinski budžet za ovu godinu iznosi 260 miliona dinara, a taj podatak govori koliko nam znači granični prelaz na našoj teritoriji – kaže Vladica Maksimović, predsednik opštine Bela Crkva u kojoj je svaki treći stanovnik bez zaposlenja, a „dobrostojeći sloj” predstavljaju penzioneri.
Rumuni ne dolaze samo u kupovinu već i na belocrkvanska jezera. Ovde, na nekoliko dana, zakupljuju stanove, apartmane i hotelske sobe, a zakupodavci tvrde da nisu cicije.
J. Danilović

Na  biciklu starom  sedam decenija
Loznica – Lozničanin Sveto Čolić(72) već četiri decenije vozi isti bicikl. Od kako ga je dobio krajem šezdesetih godina prošlog veka, na crnom dvotočkašu je prevalio na hiljade kilometara i, mada je mogao, nikada nije poželeo da kupi novi. U lozničkom kraju, a verovatno i šire, teško da ima sličnog modela jer je ovaj bicikl, kaže Čolić, napravljen u Nemačkoj za potrebe kopnenih diverzantskih jedinica nemačke armijeu Drugom svetskom ratu.
– Star je skoro sedam decenija, a otkako je kod mene na njemu sam samo ugradio svetlo, nije ga bilo, menjao gumei jednom pedale,dok je sve ostalo kao kada je izašao iz fabrike.Pre nekoliko godina prvi put sam otvorio „srednju glavu“, a ona je bila ko nova, iako sam njime prešao nekih 300.000 kilometara– priča Čolić.
Bicikl je dobio od prijatelja Janoša Kušickog, Nemca poljskog porekla, sa kojim je radio u Nemačkoj gde je 1967. kao radnik lozničke „Viskoze“ došao na specijalizaciju. Kušicki je studirao u Engleskoj kada je počeo poslednji svetski rat. Kao dobrovoljac, sa britanskim trupama bio je u Africi gde je zarobio bicikl kojim je preko Italije stigao u poraženu Nemačku.
– Voleli smo biciklizam i on mi je poklonio ovaj bicikl. Za sedam godina mog boravka u Nemačkoj na biciklima smo zajedno prešli celu pokrajinu Baden-Virtenberg, Švarcvald, Bodensko jezero i Donaešingen, vozeći nekada i duže od 300 kilometara. U zavičaj sam se vratio sa „diverzantom“ na kome sam do penzionisanja pre deset godina svakodnevno išao na posao u „Viskozu“ prelazeći dnevno po 15 kilometara. I sada kao penzioner skoro svakog dana idem do sedam kilometara udaljenog pčelinjaka u mom selu Runjani, tako da mojim biciklom i dalje jezdim lozničkim putevima – kaže Čolić, dodajući da ga bicikl podseća i na prijatelja Kušickog koji je preminuo pre deceniju i po.
Saša Trifunović
-----------------------------------------------------------
Ukraden, pa nađen
Pre dvadesetak godina,Čolić umalonije ostao bez svog bicikla. Pozajmio ga je ocu da ode do pijace gde mu je dvotočkaš ukraden. Policija je uspela brzoda nađe bicikl, a od tada ga Čolić nikome ne daje, za svaki slučaj.

Komponuje za Formana
– Poseban događaj u mom životu je predstava džez opere „Dobro plaćena šetnja” u praškom Narodnom pozorištu, u režiji svetski poznatog režisera Miloša Formana i njegovih sinova Petra (kao drugog režisera) i Mateja (kao scenografa).
Ovo za „Politiku” kaže poznati češki kompozitor i dirigent Marko Ivanović, naše gore list, čije se ime našlo i na odjavnoj špici, u Karlovim Varima nedavno viđenog, istoimenog, Formanovog filma.
Ivanović je rođen 1976. godine u Pragu u mešovitom braku – otac Srbin a majka Čehinja.
Veći deo detinjstva proveo je u Smederevskoj Palanci gde je počeo da svira klavir, mada mu je veoma rano bilo jasno „da nema dovoljno strpljenja za višečasovno vežbanje, već mu je mnogo privlačnije bilo izmišljanje sopstvenih melodija i kompozicija”. I dan-danas, u Pragu u kojem živi i uspešno stvara i radi, čuva svoju najstariju „kompoziciju” za klavir. Zove se „Kralj”, ima osam taktova, a Marko ju je zabeležio u svojoj sedmoj godini.
Na praškoj Muzičkoj akademiji upoznao je, kako kaže – minimalizam, alternativni džez i rok i postmodernu estetiku i tako, konačno, našao svoj kompozicioni stil. Na katedri dirigovanja prvi put je stekao mogućnost da radi sa profesionalnim orkestrima širom Češke, počeo je da se bavi i pozorišnom i filmskom muzikom, te je do danas napisao muziku za nekoliko desetina predstava, animiranih, dokumentarnih i igranih filmova i radio drama. Na kompoziciji je i magistrirao 2001. godine, sa kamernom operom „Devojka i smrt” koja je doživela značajan uspeh, a doktorsku titulu stekao je 2008. godine, odbranom rada o savremenoj operi.
– Moje kompozicije danas izvode mnogi češki sastavi posvećeni savremenoj muzici: orkestar Berg, Agon, Moens ansambl... Mnoge moje stvari su snimljene i emitovane na češkom radiju, neke su izdate na ce-deima. Kompozicija „Ludakova jutarnja svita” je 2005. godine izvedena na prestižnom „Vin Modern” festivalu u Beču, a zatim svrstana u monografiju „Evropski meridijani” o savremenoj muzici južne i istočne Evrope – kaže Ivanović, koji se posebno ponosi svojom saradnjom sa Milošem Formanom.
– Miloš Forman je bio veoma duhovit, harizmatičan i inspirativan, ali i koleričan i zahtevan. Radilo se neprekidno, od jutra do mraka, ali sam po pitanju muzike imao sasvim odrešene ruke. Original je bio napisan za mali džez bend i nekoliko violina ali, pošto se novi oblik po veličini scene i broju učesnika bitno razlikovao od originala, rešio sam da budem raskalašniji. Izmislio sam pomalo neuobičajenu kombinaciju simfonijskog i džez orkestra i iskoristio maksimalan kapacitet Narodnog pozorišta. Sve u svemu, više od 60 muzičara u orkestru, harmonikaš, saksofonista i diksi-bend na sceni, a pored petoro solista još i ženski i dečji hor – kaže Ivanović.
Predstava je postala češki kulturni događaj godine. Miloš Forman je bio veoma zadovoljan, ali i dalje zainteresovan za život ove predstave, raspitivao se za nju i iz Amerike, poželevši i da se snimi istoimeni film.
Za Marka Ivanovića upoznavanje i rad sa Milošem Formanom i njegovim sinovima Petrom i Matejom, prema sopstvenom priznanju, od velikog je značaja.
– Nisam ni slutio kakve će sve posledice ova saradnja imati za moj profesionalni život. Upoznao sam mnoge umetnike, sprijateljio se i povezao sa njegovim sinovima Petrom i Matejom. Sa njihovim „Pozorištem braće Forman” od tada redovno sarađujem. Između ostalog sam im komponovao muziku za veoma uspešnu i nagrađivanu predstavu „Obludarijum”, koja je godinu dana unapred rasprodata po gradovima širom Evrope. Petar je čak bio zainteresovan da ovu predstavu uz moju pomoć „izveze” i u Srbiju. Zajedno smo realizovali svečani koncert na početku češkog predsedavanja Evropskoj uniji gde sam učestvovao kao muzički dramaturg, kompozitor, a pre svega kao dirigent. Najnoviji projekat kojim se meni i braći Forman obratila Opera Narodnog pozorišta jeste kompozicija za veliku operu za decu. Za sada mogu jedino reći da će se raditi o adaptaciji jedne engleske dečje knjige i da je premijera predviđena za 2011. godinu – otkriva za „Politiku” Ivanović.
D. Lakić

U Beogradu 20.000 jevtinih stanova
Izgradnja 20.000 stanova u Beogradu trebalo bi da počne u martu sledeće godine, najavio je juče na sastanku sa domaćim građevinarima u Vladi Srbije Milutin Mrkonjić, ministar za infrastrukturu. Kao potencijalne lokacije za njihovu izgradnju pomenute su Borča i Ovča, ali nije isključeno da će oni biti podignuti na zemljištu koje koristi Vojska Srbije.
– Projekat će podržati država i novac nije problem. Obezbediće subvencionisane kredite dostupne većini građana, cena kvadrata biće povoljna i moći će da ih kupe svi koji sada plaćaju kiriju – objasnio je Mrkonjić.
On je dodao da radna grupa koja priprema model masovne stanogradnje treba u septembru da ga predstavi vladi.
– Stručni tim vlade uspešno privodi kraju projekat izgradnje 150.000 stanova u Beogradu i drugim gradovima Srbije.Njegov cilj je da ljudi bez krova nad glavom, umesto za kiriju, plaćaju ratu kredita po ceni koja bi bila u skladu sa platežnom moći većine građana – istakao je Mrkonjić.
Predstavnici kompanija koji se bave izgradnjom, proizvodnjom građevinskog materijala i Privredne komore Beograda složili su se da je krajnje vreme da država pokrene ovaj kapitalni projekat, vredan oko 600 miliona evra, koji bi uposlio 100.000 radnika i uključio više od 40 privrednih grana.
Da bi pre svega mladi ljudi mogli da obezbede krov nad glavom, Svetislav Simović, direktor iz „Energoprojekta”, kaže da država treba da omogući da se dozvole dobijaju u zakonskom roku i da javna komunalna preduzeća opreme zemljište infrastrukturno.
Domaća građevinska industrija, usled krize, ima manji obim posla i do 60 odsto u poređenju sa prošlom godinom. Da bi se oporavila i zaustavilo otpuštanje zaposlenih Dragan Mijatović, iz „Deneze M inženjering”, kaže da bi država morala da pomogne.
– U početku bismo gradili na periferiji, jer je zemljište jeftinije. Država bi mogla da ustupi graditeljima lokacije u državnoj svojini, da ograniči cenu kako izvođenja radova, tako i prodajnu cenu kvadrata – rekao je Mijatović.
Đorđe Antelj, vlasnik „Gemaksa”, naglasio je da je masovna stanogradnja slamka spasa za građevince, koji su u proteklom periodu bili prinuđeni da otpuštaju radnike, dok proizvođači građevinskog materijala gase proizvodnju. Ovo je potvrdio i Ljubodrag Knežević, jedan od učesnika sastanka.
– Proizvođači građevinskog materijala imaju ogromne zalihe i bore se sa nelikvidnošću. U poslednjih 30 godina nikad mi nije bilo teže da radim. Ako se nastavi ovakav trend, do kraja godine bi bez posla moglo da ostane 10.000–15.000 ljudi, dok bi stanogradnja mogla potpuno da zamre – kazao je Knežević.
Mrkonjić je naglasio da ne postoje prepreke za ostvarenje ovog projekta.
D. Mučibabić

Kraj recesije za Francuze i Nemce
Francuska i Nemačka su, na iznenađenje analitičara, zabeležile privredni rast u drugom kvartalu godine, ali iz ekonomskog minusa nisu sa sobom povukle ostatak evrozone koja ostaje u recesiji.
Dve najjače ekonomije Evropske unije porasle su za 0,3 odsto u periodu od aprila do juna, pokazuju izveštaji iz Pariza i Berlina. Kako prenosi agencija Rojters, stručna javnost nije očekivala lepe vesti ni iz jedne zemlje EU. „Podaci su iznenađujući. Posle četiri negativna kvartala Francuska konačno izlazi iz minusa”, izjavila je francuska ministarka ekonomije Kristin Lagard.
Ekonomije ovih zemalja poslednji put su rasle početkom prošle godine. Novom napretku francuskog bruto društvenog proizvoda doprinele su, javlja Bi-Bi-Si, mere vlade koja je stimulisala kupovinu novih automobila i smanjila poreze. Francuzi u ovom periodu nisu štedeli, pa su povećanom potrošnjom pospešili nacionalnu ekonomiju. Kao i Francuzi, i Nemci su u drugom kvartalu povećali izvoz što je doprinelo većem BDP-u. Nemački izvoz je u junu porastao za čak sedam odsto. „Brojevi bi trebalo da nas ohrabre. Međutim, nema osnova za euforiju, jer smo još daleko od toga da vidimo ekonomiju na nivou gde je bila makar prošle godine”, objasnio je nemački ministar ekonomije Karl Teodor Gutenberg.
Na to upozoravaju i analitičari jer evrozona nema iste rezultate. Njen BDP se u istom periodu smanjio za 0,1 odsto, mada je i to napredak u odnosu na prva tri meseca 2009. kada je pad bio 2,5 odsto.
Smanjen uvoz i teška trošenja država dovela su do povećanja BDP-a Nemačke i Francuske, ocenjuju stručnjaci, opominjući da se pod teretom vladinih stimulansa budžetski deficiti ovih zemalja povećavaju. Njihova procena je da broj nezaposlenih raste, dok se ulaganja i vrednost akcija na berzama smanjuju. U mnogim zemljama Evrope banke i dalje zavise od državne pomoći i nerado pozajmljuju novac. Nemački bankari tvrde da se o kraju krize ne može govoriti sve dok banke ne budu učvrstile kapital.
„Toliko smo se smanjili tokom poslednja četiri kvartala da je povratak na rast gotovo mehanički”, kaže Mark Tuati iz pariske finansijske kompanije „Global ekviti”.
Tuati zaključuje da su novosti iz Pariza i Berlina pre svega važne zbog toga što građani više neće strahovati od reprize kraha iz 1929.
J. S.

Rasprodaje ublažile krizu
Specijalno za „Politiku”
Pariz, avgusta – Francuzi su neočekivano dobili dve ohrabrujuće vesti usred ekonomske krize koja snažno pogađa Evropu –po statističkim podacima objavljenim u poslednjoj nedelji, u junu je došlo do povećanja potrošnje i blagog pada nezaposlenosti. Uprkos prognozama, ekonomija je u drugom kvartalu porasla za 0,3 odsto, a potrošnja domaćinstava u junu porasla za 1,4 odsto. Rezultati u drugom tromesečju pokazuju rast potrošnje za 0,7 odsto, što se nije dogodilo od kraja 2007. godine.
Inače obazrivi kada je u pitanju njihov džep, Francuzi su nastavili da troše, za razliku od većine njihovih evropskih suseda. Iako je Francuska poznata kao jedna od evropskih zemalja sa najvećim brojem nezaposlenih, njihov procenat je prvi put posle godinu dana pao za 0,7 odsto. U evrozoni nivo nezaposlenosti u junu je dostigao 9,4 odsto, ili oko 15 miliona nezaposlenih, što je najveći broj u poslednjih deset godina. Dobre vesti su bile utoliko manje očekivane jer ankete pokazuju da Francuzi odavno nisu bili toliko zaduženi kao u ovom periodu, da je budžet domaćinstava u padu, a da da direktori preduzeća ne očekuju izlazak iz krize pre kraja 2010. godine.
Neočekivano poboljšanje u junu objašnjava se time što se poklopilo sa početkom rasprodaja, koje su ove godine bile naročito izdašne, kao i sa boljom prodajom automobila, zahvaljujući pomoći vlade koja je ponudila hiljadu evra svima koji se otarase starih kola i kupe nova. Podaci o povećanju potrošnje ukazuju da je dosadašnja strategija francuske vlade bila dobra, za razliku od strategije mnogih evropskih zemalja. Ona se, u najkraćem, sastoji u tome da se pomogne preduzećima umesto potrošačima.
Za razliku od Velike Britanije, koja je smanjila porez na dodatu vrednost za sve potrošačke proizvode, nadajući se da će tako privući kupce i pokrenuti potrošnju, Francuska je ulagala u preduzeća kako bi sprečila njihovo zatvaranje i još veću nezaposlenost koja bi mogla da dovede do novih socijalnih tenzija. Osim preduzećima, pomoć je usmerena i ka nezaposlenima i onima sa malim primanjima.
Dok se britanska strategija pokazala skupom i neefikasnom, ciljane mere koje je primenila francuska vlada ne koštaju mnogo a pokazuju se plodotvornim.
Međutim, ekonomisti predviđaju da će već nakon leta doći do znatnog pogoršanja situacije. A za brojne stručnjake izlazak iz tunela još je daleko.
Ana Otašević

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Prvi asfalt za deset dana
Subotica – Prašina koja se podiže iza kamiona povremeno potpuno zamagljuje vidik, a sitna kiša ne uspeva da pokupi prašinu, niti zaustavlja radnike. Jedan za drugim stižu kamioni koji na petlji kod pumpe na 38. kilometru autoputa od državne granice ka Novom Sadu istovaruju pesak. Pored njih teške mašine nabijaju zemlju takvom silinom da i oni koji su zastali na odmorištu pumpe pod nogama osećaju kako podrhtava tlo.
– Moramo da nadoknadimo 20 kišnih dana u maju i junu – kaže u razgovoru za „Politiku” diplomirani građevinski inženjer Branislav Trušnovec, direktor projekta „Koridor 10”. Zato nije čudno što je na „zidu” njegovog kontejnera na trasi uz radne liste iz novina isečena i vremenska prognoza do kraja septembra.
U kišnim danima putari ne mogu da uđu na trasu koridora koji se na ovom potesu gradi od 28. do 38. kilometra od državne granice, jer je na terenu voda, a kada izađu na autoput iznose blato. Sada tu stanku nadoknađuju dužim radom, a mašine ne staju od sedam do 19 časova, sedam dana u nedelji. Radi se bez prestanka, bez obzira na visinu temperature.
– Teren je uvek težak, kada se u sedam izađe na trasu, „hladovine” ovde nigde nema. Samo kratka pauza za ručak i nazad na zemlju – kaže Trušnovec.
Trasa buduće leve strane puta (čime bi na ovom delu sadašnji put za motorna vozila prerastao u autoput) sada je potpuno probijena i naš sagovornik objašnjava da su pri kraju zemljani radovi.
– Izgradnja autoputa podrazumeva nanošenje šest slojeva, a osim širine od 12 metara, put ima i svoju „dubinu” od 1,3 metra. Zbog toga se prvo priprema teren pa sledi nanošenje sloja od lesa, na njega se nasipa pesak, pa sledi nasipanje krupnog, pa sitnog kamena, da bi usledilo postavljanje prvo krupnog pa potom sitnog asfalta. Međutim, ti slojevi se rade sukcesivno jer između nasipanja jednog i njegove provere, u roku od 48 časova mora da se postavi novi sloj – kaže Trušnovec.
To znači da na svakih 400 metara geodeti i geomehaničari proveravaju visinu sloja i njegovu čvrstoću. Na svakih kilometar puta obavi se oko hiljadu ispitivanja. Kada oni daju odobrenje, u roku od dva dana mora da se postavi novi sloj. Prema zapisniku od 10. avgusta u širini od 12 metara puta postavljeno je šest kilometara podloge od lesa, tri kilometra sloja peska i 1,5 kilometara krupnog kamena.
– Radovi za sada dobro napreduju i praktično na trasi sada jedni druge „jure” sa postavljanjem slojeva. Očekujem da ćemo za desetak dana početi sa nasipanjem prvog sloja asfalta, a kada do toga dođe onda se posao znatno ubrzava – kaže Trušnovec.
Na izgradnji 10 kilometara leve strane autoputa angažovano je 45 kamiona koji nose pesak sa Palića, kao i 49 teških radnih mašina, buldožera, bagera, istovarivača. Oni će preneti 87.000 kubnih metara lesa, 130.000 kubnih metara peska, 55.000 kubnih metara krupnog i 36.000 kubnih metara sitnog kamena, da bi posao bio završen sa utroškom 48.000 tona krupnog i 16.000 tona sitnog asfalta.
– Naše firme imaju dovoljno i mehanizacije i ljudi da ovaj posao završimo na vreme, a rok je 29. novembar. Mada, ja se nadam da bi sve moglo da bude gotovo i desetak dana ranije. Samo da nas vreme posluži – rekao je na kraju naš sagovornik.
Aleksandra Isakov

Završena „karijera” lažnog doktora Rosa
Otkad je beogradska policija objavila vest da je uhapsila lažnog doktora Nenada Rosa i u medijima objavila broj telefona MUP-a na koji mogu da se jave prevareni – aparat vrlo često zvoni. Građani kao na tekućoj traci iznose svoje viđenje njegovog rada i „lečenja”. U komentarima čitalaca dnevnih novina sve vrvi od pokuda na račun ove „tv zvezde” . Naime, Nenad Brkić, alijas doktor Roso, gostujući na mnogim tv kanalima, od „Košave”, „Avale”, do bijeljinske „BN televizije” i hrvatskih tv kanala, svuda je samouvereno tvrdio maltene da je čudotvorac i da je „doktor biološke medicine”. Doduše, takva titula postoji u Sjedinjenim Američkim Državama, gde je Brkić odlazio i boravio ranije, kao takmičar na međunarodnim „bodibilding” takmičenjima. Ali, on takav sertifikat i diplomu ne poseduje, ili je bar nije nikom pokazao. Ovaj 57-godišnjak, državljanin Hrvatske, „ordinirao” je u Hrvatskoj, Republici Srpskoj, ali i u zemljama zapadne Evrope, uveravajući naše radnike tamo, da je on iscelitelj i bogomdani spasilac koji ima tajne medicine u malom prstu. Negirao je postavke klasične medicine, uveravajući lakoverne da ih jedino on može spasiti smrti.
Početak kraja njegovih prevara počeo je kada ga je jedna Kragujevčanka prijavila da joj je uzeo 3.500 evra obećavajući da će izlečiti njenog supruga, koji je oboleo od raka. On je, međutim, ubrzo umro. Sa Rosom je uhapšen i Željko Šeatović, iz Guncata, koji je pravio diskove pomoću kojih su građani „lečeni”.
Roso je svuda pričao o takozvanoj „nultoj terapiji” i magnetnom lečenju, a tvrdio je da uz pomoć aparata „rajf generator”, koji je konstruisao Šeatović, leči rak, leukemiju, dijabetes i druge teške bolesti...
Preko malih ekrana objavljivao je brojeve telefona za zakazivanje „pregleda”, a njih je „doktor” Roso obavljao u iznajmljenim stanovima po Beogradu. Odnedavno je svoj „patent” i lečenje počeo da promoviše i u Bosni i Hercegovini, a u Bijeljini je otvorio „ordinaciju”.
Roso je preporučivao tri nivoa lečenja, posle čega bi pacijent, kako je tvrdio ovaj „lekar”, potpuno ozdravio.Do tog, trećeg stupnja, bolesni retko ili nikada ne bi stigli, jer bi u međuvremenu preminuli.
Prvi i drugi nivo „lečenja” podrazumevali su upotrebu „rajf generatora”, kao i nekih medikamenata. Tih lekova, po pravilu, nije bilo u Srbiji, pa ih je „doktor” upućivao na „ljude koji ih nabavljaju iz Amerike”. Sve su to lakoverni građani u želji da nađu spas za svoje najmilije debelo plaćali. „Rajf generator” bez kog „nema sigurnog ishoda” prepuštao je pacijentima za skromnu sumu od 1.300 evra.
Pre ovog perioda kada je u javnosti postao „američki doktor”, Nenad Brkić je prvo „novčio” svoju bildersku karijeru. Pre desetak godina je reklamirao i pouzećem prodavao proteinske preparate, koji dovode do „zdravog, mišićavog i lepog tela”. Komšije na Zvezdari nisu mogle da prođu pored magacina gde je lagerovao surutku od neprijatnih mirisa. Naime, tim preparatima je surutka bila glavni sastojak. Kasnije se „preorijentisao” na čajeve za potenciju zvučnog naziva „ereks” ali je i tu imao problema s komšijama jer su trava i biljke od kojih ih je spravljao, takođe širila neprijatne mirise.
U stanuu Hadži Milentijevoj ulici na Vračaru, gde je Nenad Brkićimao poslednju „ordinaciju” pred hapšenje, komšije tvrde da nisu znale čime se bavio jer se skoro doselio.
Stan koji je inače vlasništvo jedne folk pevačice obeležio je kao ordinaciju sa zvučnim imenom „Dr Roso”. Kada ga je u sredu „posetila” policija, tek tada su susedi shvatili ko je to u njihovoj blizini radio i uzimao velike pare. A jeste, jer ljudi u potrazi za zdravljem često ne vide ono što bi inače videli.
Juče je, posle dvodnevnog policijskog pritvora, Nenad Brkić predat istražnom sudiji u beogradskoj Palati pravde.
R. H.

Jednomesečni pritvor za pljačkaša banke
Niš – Juče kasno po podne na Odeljenju istrage Okružnog suda u Nišu, posle 48 časova provedenih u policijskom pritvoru, saslušan je Vladan Spasić, blagajnik Pireus banke filijale u Nišu, koji je pre tri večeri uhvaćen u pljački novca kakva se ne pamti. Posle saslušanja istražni sudija Zoran Popović odredio je Spasiću jednomesečni pritvor i protiv njega pokrenuo istragu zbog sumnje da je izvršio krivično delo pljačke i produženo krivično delo pronevere.
Vladan Spasić, uhapšen pri pokušaju iznošenja veće sume novca iz Pireus banke, gde je radio na mestu blagajnika, nakon završetka redovne smene u sredu 12. avgusta uveče, oko 20.30 časova, priznao je istražnom sudiji višemesečno uzimanje evra i dinara iz kase banke. Prvi put učinio je to još prošle godine, krajem avgusta i kadgod mu se ukazivala prilika to je ponavljao. Za nešto manje od jedne godine uspeo je iz blagajne i kase banke da iznese 51.000 evra i 4,8 miliona dinara.
Istražni sudija saslušao je još jednu radnicu Pireus banke, Spasićevu šeficu, koja je bila zadužena za kontrolu njegovog rada i, posebno, za proveru količine novca u blagajni i kasi banke. I protiv nje će se voditi istraga, ali ona nije pritvorena i braniće se sa slobode.
T. T.

Moguće zatvaranje škola zbog novog gripa
Povratak dece u školske klupe prvog septembra za zdravstvo Srbije predstavlja značajan epidemiološki događaj, kaže za „Politiku” dr Predrag Kon, šef Posebne radne grupe Ministarstva zdravlja za pandemiju. Kad počnu gužve u javnom prevozu, kada se popune školske klupe realno je očekivati veći broj obolelih od novog gripa, pa se cela Evropa priprema za prvo školsko zvono i novu radnu godinu. Neke države zbog novog soja virusa gripa A-H1N1 planiraju čak da u slučaju zatvaranja škola snimljene lekcije učenicima budu emitovane preko radija i televizije. Kakve je mere previdela naša radna grupa za slučaj proglašenja epidemije?
– Realno je razmišljati o zatvaranju škola i o tome je radna grupa raspravljala i predvidela takve mogućnosti. Ali zatvaranje škola neće biti odjednom, znači kao centralizovana mera, već prema potrebama, na lokalnom nivou, a sa ovim predlogom smo upoznali Ministarstvo prosvete, koje meru može naložiti. Naravno, pre toga mora biti doneta odluka o proglašenju epidemije – objašnjava dr Kon.
Da bi epidemija bila proglašena mora da postoji pet međusobno nepovezanih slučajeva, koji nisu u vezi sa kontaktima sa putnikom ili sa nekom kulturnom i sportskom manifestacijom. Do sada to u Srbiji još nije bio slučaj.
Radna grupa Ministarstva zdravlja je ostavila mogućnost da se, ako bude potrebno, uvede poseban režim rada u saobraćaju, energetici, javnom i komunalnom sektoru.
– To neće biti neophodno ukoliko pandemija bude blaga. Ali, ako stopa obolevanja bude toliko visoka da sa posla izostane i do 40 procenata ljudi, a među njima su i oni koji brinu o vitalnim službama, na primer o grejanju, o struji, o telekomunikacijama, onda smo morali da razmišljamo kakve mere ćemo preduzimati u energetskom sektoru, ali to ne može da radi Posebna radna grupa, već nadležni resori – navodi dr Kon.
Kako će pedijatri ili lekari opšte prakse uspeti da razlikuju šta su obične prehlade, odnosno respiratorne infekcije, a šta bi moglo da bude oboljenje izazvano novim virusom gripa A-H1N1?
– Razlika i neće moći strogo da se utvrdi, jer u ogromnom broju slučajeva novog gripa radi se o blagoj kliničkoj slici, a negde novi grip neće biti ni prepoznat. Međutim, znamo da je za grip karakterističan nagli početak bolesti, temperatura iznad 38 stepeni, pojava bolova u mišićima. Takođe, znamo da se sezonski grip nikada ne javlja u septembru ili u oktobru. Tako bi grip koji se tada pojavi mogao da bude izazvan novim virusom, ali ne možemo dati adekvatnu procenu broja obolelih već na početku školske sezone. Kasnije, stručne procene su da će u toku velikog pandemijskog talasa u Srbiji na jesen, u periodu od dva do tri meseca, oboleti od 25 do 35 odsto populacije – podseća dr Kon na već objavljene procene o ukupno do dva i po miliona obolelih u Srbiji.
Kad je reč o uzimanju briseva za proveru da li je reč o novom virusu, dr Kon kaže da kapaciteti srpskog zdravstva u ovom času iznose ukupno 24 brisa nedeljno.
– Za više nema testova, kadrova… Ono što je urađeno i utvrđeno za vreme „Egzita” bio je pravi podvig – kaže dr Kon.
Ipak, ako je za utehu, epidemiolozi kažu da se neće svi ljudi razboleti u istom danu, već da se u toku tri meseca očekuje nekoliko manjih talasa od dve do tri nedelje i da naše zdravstvene službe imaju solidne mogućnosti da svakom obolelom sa težom ili umereno teškom kliničkom slikom ukažu odgovarajuću pomoć. Uostalom, svake godine grip mnogo više ljudi preleži kod svoje kuće, ne obraćajući se lekarima, lečeći se u „kućnoj radinosti” sedam dana, a dr Kon kaže kako u tom pogledu ni sa novim gripom nema bitne razlike.
-----------------------------------------------------------
Do sada 123 slučaja u Srbiji
Sadašnji broj od 123 potvrđena slučaja novog gripa u Srbiji, po poslednjem izveštaju, prema mišljenju dr Kona ipak ne ukazuje da treba očekivati veći broj obolelih od virusa gripa već od prvih septembarskih dana. Kada je reč o vakcini, nema pomaka, a dr Predrag Kon kaže kako je u stručnim krugovima bilo jasno da vakcina neće biti brzo napravljena.
-----------------------------------------------------------
I Ce vitamin pomaže
– Ovo je običan grip, mada nov i sa novim nazivom. Pravilo da se u slučaju bolesti oboleli ne šetaju po domu zdravlja i ne šire zarazu na druge, nego da se u slučaju blage slike leče kod kuće uz Ce vitamin, lekove za obaranje temperature i mnogo tečnosti, čak je možda i važnije kod ovog tipa gripa. Institut za javno zdravlje poslao je širom Srbije dopise o ojačavanju kontakata na nivou domova zdravlja, uz telefonske konsultacije. Lek tamiflu daje se u Srbiji isključivo za lečenje teških i umereno teških formi gripa, a nije planiran za lake slučajeve – kaže dr Predrag Kon.

Novi uspeh matematičara „Arhimedesa”
Polaznici „Arhimedesove” olimpijske grupe i istovremeno đaci beogradske Matematičke gimnazije Teodor fon Burg i Dušan Milijančević na upravo završenom svetskom finalu Turnira gradova na Kavkazu postigli su najbolje rezultate. Kompletno su rešili sve zadatke. Veoma zapaženi, mada nešto slabiji od njih, bili su i njihovi drugari iz gimnazije i „Arhimedesa”, Vukašin Stojisavljević i Stevan Gajović.
A konkurencija je bila veoma jaka. Od 10.000 đaka iz celog sveta samo njih 70 se probilo do finala u Teberdi. Među njima bili su i ova četvorica mladića iz Beograda. Oni su i činili beogradski tim i ujedno bili i jedini iz Srbije koji su se od 1. do 10. avgusta „borili” na zapadnom Kavkazu, gde se zapravo ove godine i održalo pomenuto matematičko prvenstvo.
– Reč je o međunarodnom Turniru gradova koji je posle međunarodnih matematičkih olimpijada najpoznatije i najmasovnije takmičenje iz matematike. Finale, odnosno Letnja konferencija Turnira gradova, najčešće se održava u Rusiji – kaže profesor Bogoljub Marinković, direktor Matematičkog društva „Arhimedes”.
On objašnjava da je Letnja konferencija kombinacija klasičnog takmičenja i naučnog istraživanja.
– Svaka tema sastoji se zapravo od 20 do 30 zahteva. Neki od njih liče na klasične zadatke, a neki iziskuju naučno istraživanje. Deca mogu da rade sama ili timski. Dušan je, recimo, radio sa Nemcem, a Teodor je probleme rešavao sa Kinezom iz Kanade. U diplomi se konstatuje sve, i ko je s kim radio i kakav je uspeh postigao. Takmičari imaju pravo da koriste literaturu. Mogu da zatraže pomoć sa Interneta, ali to bi im bilo samo gubljenje vremena, jer su zadaci originalni – napominje Marinković.
U „Arhimedesu” se trude da otkriju što više darovite i sposobne dece u celoj Srbiji. Organizuju školu za ljubitelje matematike u tri nivoa. Postoje, zapravo, tečajevi za mališane od predškolskog uzrasta do učesnika završnih razreda srednjih škola. Za one bolje matematičare postoji viši nivo na koji mogu deca da se upišu tek kada su u četvrtom razredu osmoletke i za koji mora da se polaže poseban test. A za najbolje, koji idu na međunarodna takmičenja iz matematike, postoji olimpijska grupa. Svi ti časovi održavaju se vikendom, tako da ih neretko pohađaju i deca koja nisu iz Beograda. Osim toga, „Arhimedes” organizuje u Beogradu, ali i u drugim mestima u Srbiji, predavanja, tematske izložbe, kvizove, matematička posela...
A. Brkić

Srbija nema more, ali školuje mornare
Kada je ovog leta isplovio na svoje 21. međunarodno putovanje školski brod „Jadran”, sada ponos mornarice Crne Gore, iz tivatske luke ispratili su ga složeni vremenski uslovi i uzburkano more. Napredujući kroz Jadransko, Jonsko i Egejsko more ka bosforskom moreuzu i dalje ka Konstanci, vremešna ali pouzdana barkantina, učionica niza generacija jugoslovenskih pomoraca još od 1933. godine, borila se sa jakom kišom, visokim talasima i olujnim vetrom koji je brisao i do 30 metara u sekundi.
A za Vladana Trajkovića, Aleksandra Milutinovića, Nikolu Bogićevića i Aleksandra Jovanovića, studente vojne akademije koji će za tri godine postati oficiri rečne flotile Vojske Srbije, ta plovidba bila je savršena prilika za usvajanje novih praktičnih znanja iz brodarstva. Kao i mnogi njihovi saputnici i kolege iz Italije, Slovenije, Grčke, Albanije, Rumunije i Crne Gore, prvi put našli su se na otvorenom moru. Stoga su spremno upijali svaku reč šefa srpske delegacije, svog predavača navigacije i pomorstva, kapetana korvete Svetislava Šoškića. Mladi pitomci učili su i pod budnim okom komandanta „Jadrana”, kapetana korvete Predraga Supića. Kako nam je preneo njihov profesor, sve svoje dužnosti na brodu izvršavali su bez prenemaganja, odgovorno, izdržljivo i hrabro, uprkos morskoj bolesti.
– Teme početne obuke su se nizale: napuštanje broda, spasavanje čoveka iz mora, razapinjanje jedara, određivanje pozicije objekata na obali, identifikacija nebeskog svoda – zapisao je kapetan Šoškić u svom brodskom dnevniku stigavši u Istanbul.
Predavanjima, koja su bila na naprednom nivou, često su se pridruživali i drugi putnici „Jadrana”, pa je kapetan Šoškić neretko držao nastavu na engleskom. Na kraju plovidbe, sve ispite, uključujući i „čvorologiju”, pitomci su položili sa odličnim uspehom. „Jadran” je pristajao u Pireju, Istanbulu i Konstanci, a njegova posada pauze je iskoristila za zvanične posete tamošnjim vojnim akademijama.
Ovo putovanje bilo je sjajna prilika da Srbija, iako nema more, nastavi bogatu brodarsku tradiciju koja je danas usmerena na Dunav, Savu i domaće plovne reke, a posredno i na svetska mora i okeane budući da na trgovačkim i putničkim brodovima radi mnogo srpskih državljana.
U Vojnoj akademiji u Beogradu već nekoliko godina organizuje se sedam specijalnih kurseva za sticanje pomorskih zvanja, sa međunarodnom licencom i sertifikatom kvaliteta ISO 9001. U planu je proširenje ponude tečajeva, i to do zvanja oficira. Za kurseve, inače, vlada veliko interesovanje. Sve je više ljudi koji uhljeblje, i to dobro, traže na brodu. Prema Šoškićevoj proceni, na raznim civilnim brodovima širom sveta radi bar 6.000 ljudi iz Srbije.
Tradiciju mornaričkog smera Vojne akademije danas nastavlja smer rečnih jedinica, na koji se svake druge godine upisuju po četiri studenta. Oni prve dve godine akademije imaju praksu zajedno sa svim ostalim pitomcima, da bi se od treće godine odvojili i išli u posebne kampove, odnosno rečne brodove. A ono što je „Jadran” na moru, to je brod posebne namene „Kozara” na rekama. Iz tog razloga bilo bi dobro da se na perjanici srpske rečne flotile uskoro organizuje školsko krstarenje niz Dunav, sve do Konstance, ili, pak, uzvodno, do Budimpešte ili Bratislave.
Tereza Bojković
-----------------------------------------------------------
Nije lako ploviti rekama
Ono što studenti prvo primete jeste to da je teže manevrisati u slatkoj vodi. Morate uzeti u obzir i rečnu struju, ali i znatno plići gaz rečnog broda u odnosu na morski. A budući oficir mora biti spreman i za reke i za mora. Pored toga, Dunav, Sava i Tisa su i međunarodne vode, kojima plovi dosta stranih brodova. Treba stoga naučiti i posebne propise, standarde i konvencije, kaže kapetan korvete Svetislav Šoškić.

Vukčević: Albanci vode specijalni rat
Hapšenje trojice Srba u Prištini i emitovanje prisluškivanih razgovora na televiziji u kojima, navodno, oni ubeđuju ljude da svedoče o trgovini organima ima za cilj da se kompromituje i omalovaži istraga Tužilaštva za ratne zločine, ocenjuje za „Politiku” tužilac Vladimir Vukčević. – U pitanju je vrsta specijalnog rata, koji ima za cilj da diskredituje kompletnu istragu o trgovini organima. Zna se ko su glavni akteri tog monstruoznog zločina. Albanija je demokratska zemlja. Pitanje je zašto se to radi baš u ovom trenutku, kada istraga specijalnog izvestioca Dika Martija dobija na zamahu – navodi tužilac Vukčević.
Tužilac tvrdi da hapšenje trojice Srba zbog lažnog svedočenja neme nikakve veze sa srpskim tužilaštvom, ocenjujući da je verovatno reč o zloupotrebi.
– Očigledno je da se Albanci sada osećaju ugroženima i zato pokušavaju da se nekako odbrane i da našu istragu omalovaže i stave je u drugi plan. Zašto se baš u ovom trenutku pojavljuju snimci? Verovatno da bi se neki ljudi zaštitili, jer svi znamo ko je odgovoran za to – dodaje Vladimir Vukčević.
Podsećamo, istražujući slučaj nestanka 300 do 500 ljudi na Kosovu od 1999. do 2001. godine, Tužilaštvo za ratne zločine došlo je do podataka o vezi kosovskog političkog vrha sa organizovanim kriminalom. Prema tim informacijama, Ramuš Haradinaj, bivši premijer Kosova, često je boravio u Albaniji posle završetka sukoba 1999. godine. On je organizovao prebacivanje osoba srpske nacionalnosti u Albaniju, a ima indicija da su tim ljudima oduzimani vitalni organi. Haradinaj je u tom periodu bar jednom nedeljno avionom putovao u Tiranu, odakle se vraćao sa torbom punom para. Sumnja se da su u kriminalne aktivnosti, među kojima je i krijumčarenje ljudskih organa, umešani i Hašim Tači, Hafer Haljiti, generali Sami Ljuštaku i Sulejman Selimi.
Albanski zvaničnici prošle nedelje su isključili mogućnost da ta država, u prisustvu stranih posmatrača, sprovede istragu u ovom slučaju, a meštani sela Burelj, u kome se nalazila improvizovana bolnica, sprečili su tim specijalnog izvestioca Saveta Evrope da to mesto posete.
– Neću da komentarima i izjavama ometam istragu u koju imam puno poverenje. U interesu je pravde da se ona sprovede objektivno i do kraja. Očekujem da će gospodin Dik Marti napisati objektivan izveštaj o istrazi o trgovini organima Srba otetih na Kosovu i Metohiji. Ovo što se dešava u Albaniji problem je albanske države i oni će snositi posledice. Nijedna država koja sebe smatra demokratskom ne može da sprečava specijalnog izvestioca Saveta Evrope u sprovođenju istrage, čiji je cilj utvrđivanje istine o sudbini više stotina ljudi, njih od 300 do 500. Kada se otkriju zločinci, na taj slučaj će se staviti tačka – kaže tužilac Vukčević.
D. Čarnić

Lobiranjem do Brisela
Na promociji Srbije u Evropskoj uniji danas se radi na na više nivoa, ali nekoordinirano i nesistematski, smatra dr Ana Trbović, direktor Centra za evropske integracije i javnu upravu FEFA. Određene poslove radi Ministarstvo spoljnih poslova, pojedine Kancelarija za evropsku integraciju, neke direktno sami privrednici, Direkcija za strana ulaganja, Turistička organizacija …
„Bilo je pokušaja da se to koordinira u okviru Saveta za promociju Srbije ali nikada nije data logistička podrška Savetu da zaista radi svoj posao, kao što su recimo radili Savet za borbu protiv korupcije i neki drugi saveti vlade”, ističe Trbovićeva, koja je član pomenutog saveta.
Na važnost borbe za bolji ugled Srbije ukazala je nedavno i Milica Delević, direktorka vladine Kancelarije za evropske integracije. Objašnjavajući da je Savet za evropske integracije ovlastio vladu da odabere najpovoljniji trenutak do kraja godine za podnošenje zahteva za članstvo u EU, Delevićeva je naglasila da treba raditi „na stvaranju podrške partnera iz EU, bez koje je lakše da naš zahtev bude stavljen na čekanje”.
I ranije su se u ovdašnjoj javnosti čula slična mišljenja (posebno podgrejana u aprilu kada je osam zemalja EUzatražilo od Evropske komisije da donese odluku o ukidanju viza za države zapadnog Balkana). Neki su govorilida bi, ukoliko bi usledio jači pritisak na Holandiju, ta zemlja teže branila svoj stav. Todorić, pak, ne veruje da ima prostora za prečice kad je Holandija u pitanju, jer je ona pokazala izuzetnu doslednost u svom stavu o saradnji s Hagom.
Mišljenja da su najbolji advokati Srbije oni koji ovde imaju ekonomski interes, on naglašava da glavnu reč u Uniji, od njenog stvaranja do danas, vode Nemačka i Francuska. „Zbog toga Srbija treba da pokuša da ostvari savezništvo i ekonomski paralelni interes, a time i priliv što većih investicija iz ove dve zemlje.” Privatizacija je, nažalost, pri kraju i jedino neke nove grinfild investicije tome mogu da pomognu, „a kojih, opet, neće biti sve dok se ekonomska kriza ne završi”.
Dr Ana Trbović, danas direktor Centra za evropske integracije i javnu upravu FEFA, a u vreme vlade Zorana Đinđića na čelu vladine kancelarije za pridruživanje, misli da nam je naročito potrebno „medijsko lobiranje”, koje bi promenilo sliku o Srbiji.
Ona ocenjuje da zemlja ima redovne kontakte sa funkcionerima u Briselu, ali da joj nedostaje jači uticaj na javno mnjenje EU, koje bi, potom, pritiskalo svoje političare da menjaju odnos prema Srbiji.
Sa ovakvim ciljem Srbija je krajem 2003. bila uposlila agenciju „Džijelis” iz Brisela. To preduzeće je bilo angažovano na godinu dana, a ugovor je predviđao rad na promeni imidža Srbije kako bi se postigla bolja pozicija Srbije u pregovorima za ulazak u EU.
Prema onome što je proletos objavljeno, naša zemlja u Briselu, od ukupno 3.000 kancelarija koje tamo postoje, ima tri kancelarije za političko i ekonomsko lobiranje (Privredne komore Srbije, agencija „Eksper” i „EU akses”).
U EU počinju pripreme za pregovore o budućem budžetu EU, od 2014. godine, koji se, inače, pravi za sedam godina, a već od sledeće godine sledi lobiranje od strane država članica i drugih u EU za raspodelu tih sredstava.
„Važno je da se i mi tu pojavimo, sada kao zemlja kandidat, ali s nadom da ćemo postati kandidat do tog novog budžeta, i da zagovaramo da za našu državu iz EU bude odvojeno više sredstava za potrebne infrastrukturne investicije kako bismo dostigli standarde koji postoje u razvijenijem delu EU”, naglašava Trbovićeva.
I dr Balša Kašćelan, sa Pravnog fakulteta, koji je predsednik Upravnog odbora Društva lobista Srbije, koje je sastavilo predlog zakona o lobiranju na nacionalnom nivou, a koji će uskoro uputiti skupštini, kaže da lobiranje ne podrazumeva samo delovanje za ispunjenje nekog kratkoročnog cilja već da treba da bude i promocija i održavanje ugleda jedne zemlje na duge staze. „Država bi morala da pri briselskom i vašingtonskom centru odlučivanja stalno ima kancelarije koje će se brinuti o imidžu zemlje”, kaže on, navodeći da svaka država čiji je strateški cilj članstvo u EU treba, putem lobiranja, da se pripremi za to kako bi mogla da učestvuje u donošenju odluka u EU.
Sve administracije zemalja koje su potpisale SSP nailazile su na značajne probleme prilikom komuniciranja sa institucijama u Briselu, budući da je neophodna saradnja sa više od hiljadu komiteta. Zbog toga su naši susedi za lobiranje izdvajali značajna sredstva. U Hrvatskoj, kako je obelodanila tamošnja vlada, u prošloj godini potrošeno je više odmilion evra na bolji ugled ove zemlje u evropskim institucijama.
Biljana Čpajak

Strateški partneri sreli se u Sočiju
Od našeg dopisnika 
Moskva, 14. avgusta – RusijaiNemačka će nastaviti realizaciju velikih zajedničkih projekata, što će pomoći i jednoj i drugoj da savladaju krizu, izjavio je danas predsednik Rusije Dmitrij Medvedev posle razgovora sa predsednicom nemačke vlade Angelom Merkel.
„Razgovarali smo o načinu za poboljšanje saradnje, o tome kako postići određene rezultate, o neophodnosti da nastavimo saradnju u energetskoj sferi, imam tu u vidu ’Severni tok’ i druge projekte koji objedinjavaju Rusiju i Nemačku”, rekao je ruski predsednik na pres-konferenciji.
On je istakao da svi ti primeri „upravo dokazuju da se čak i u ovako teškom periodu mogu naći tako dobre varijante saradnje koje pomažu da se prevaziđu posledice svetske finansijske krize”, i da je u ovoj godini obim investicija, uprkos svemu, povećan.
Reč je o investicijama koje „ne izvlače novac” već, naprotiv, pomažu da se rešavaju najrazličitiji zadaci. „A zadaci su”, kaže Medvedev, „svima nama jasni. Ja sam nedavno govorio da je naša ekonomija nesavršena, da ima lošu strukturu i da je zato pretrpela veoma jak pad. Šta treba raditi da se popravi ekonomska struktura? Treba ulagati u one sfere gde još uvek nemamo normalnu ekonomsku aktivnost.”
Angela Merkel je istakla da je u razgovorima bilo reči o „Opelu” i „Dženeral motorsu” i dodala da Nemačka podržava predlog da „Opel” kupi rusko-kanadska firma „Magna”,pri čemu je kooperacija sa Rusijom važan deo.
Bilo je reči i o strateškom partnerstvu u oblasti elektronike. „Ti projekti su nastali u uslovima krize i otvaraju perspektivu za intenzivniju saradnju”, istakla je nemačka predsednica vlade.
„Nemačka poziva Rusiju da kazni ubice saradnika nevladinih organizacija”, rekla je Angela Merkel na konferenciji za novinare i dodala da ju je ruski predsednik uverio da će „biti urađeno sve što je moguće da oni koji čine ta užasna ubistva odgovaraju”.
Šef ruske države je istakao da je niz ubistava koja su se u poslednje vreme dogodila na Severnom Kavkazu usmeren na destabilizaciju situacije u tom regionu.
Susret lidera Nemačke i Rusije u Sočiju peti je u ovoj godini. Oni su danas u Sočiju, osim o ekonomskoj krizi, razgovarali i o atomskom programu Irana, dok se najvažnijim pitanjem smatra energetsko u okviru koga dominira rešavanje spora zbog gasa između Ukrajine i Rusije.
U periodu pre krize godišnja dinamika rasta međusobne trgovine bila je prosečno između 25 i 30 procenata. Tokom 2008. dostignut je nivo od 67,2 milijarde dolara dok je, na primer, 2005. iznosio 32,9. Na kraju prvog kvartala ove godine zabeležen je veliki pad robne razmene.
Rusija u Nemačku izvozi uglavnom sirovine – gasom zadovoljava 40 posto nemačke ekonomije, naftom 39, obojenim metalima i đubrivom – više od 10 odsto. Izvoze se hemijski proizvodi, drvna građa...
Osnovu ruskog uvoza iz Nemačke (oko 90 posto) čine gotovi proizvodi – mašine, oprema, hemijski i metalni proizvodi...
Ruski analitičari smatraju da su parlamentarni izbori u Nemačkoj, koji će se održati 27. septembra, jedan od takođe važnih razloga za današnji susret u Sočiju. U junu je u Moskvi boravio lider socijaldemokrata Frank Valter Štajnmajer koji je na sve načine objašnjavao da je upravo njegova partija ta koja će najviše doprineti razvoju odnosa sa Rusijom. U Nemačkoj glasa više od dva miliona Rusa čiji su glasovi veoma važni, pa nije čudno što se za njihove glasove vodi borba na sve načine.
Ljubinka Milinčić

Neonacistima smeta crni političar
Ceka Šal (45) već 21 godinu živi u Nemačkoj, tačnije rečeno Tiringiji – pokrajini na istoku zemlje. Iako je rođen u Angoli, sebe doživljava kao pravog Nemca, čak je i politički angažovan.
Danas je Ceka Šal, zbog crne boje kože, na udaru nemačkih neonacista. Ekstremistička Nacionaldemokratska partija Nemačke izabrala je Ceku kao jednu od glavnih političkih meta u svojoj kampanji za lokalne izbore u Tiringiji koji su zakazani za 30. avgust. Nimalo slučajno, Ceka Šal je poverenik za integracije konzervativne Hrišćansko-demokratske unije (CDU) u Tiringiji, a njegovo lice nalazi se i na glavnom izbornom plakatu stranke – pored sadašnjeg pokrajinskog premijera Ditera Althausa.
Neonacisti su Ceku Šala napadali i vređali na rasističkoj osnovni nekoliko puta. Prvi put osuli su na njega paljbu u svom izbornom letku gde su za Ceku napisali da je „crnčuga glavni adut CDU u izbornoj kampanji“. Zatim se njegovo ime pojavilo na velikom transparentu koji je bio dekoracija za predizborne nastupe lidera Nacionaldemokratske partije Nemačke Uda Fojgta. Na transparentu je pisalo „Ceko, želimo ti srećan ti put u domovinu“, što je jasna aluzija na Angolu.
Na kraju, Fojgt i nekoliko njegovih jurišnika pokušali su da posete Ceku Šala u njegovom stanu i u „prijateljskom razgovoru ubede ga da se vrati u Afriku“ i tamo „započne novi život“. Policija je, međutim, na vreme reagovala i ova grupica neonacista je zaustavljena, posle čega je odmah izrečena prva mera – zabrana približavanja Šalovom stanu. Osim toga, policija je Ceki Šalu obezbedila danonoćnu zaštitu. CDU je oštro reagovala na prljavu kampanju neonacista i pretnje izrečene njenom uglednom članu – podnela je tužbu protiv Nacionaldemokratske partije zbog raspirivanja rasne mržnje i pretnji.
Nemački neonacisti i dosad su, u borbi za naklonost birača, koristili najgrublje metode ne prezajući ni od nasilja. Ekstremisti su posebno aktivni na istoku zemlje, na teritoriji bivše Nemačke Demokratske Republike. Na junskim komunalnim izborima u nekim istočnonemačkim pokrajinama uspeli su da se probiju u skupštine nekoliko desetina komuna. Sada je ulog neuporedivo veći – približavanje pokrajinskoj vlasti – zbog čega je usledio atak na tamnoputog Ceku Šala.
Poučena ovim primerom, ali i nizom drugih neonacističkih manifestacija, policija je širom Nemačke izvela nekoliko operacija protiv neonacista. Najveća racija izvedena je u Berlinu, gde je pretreseno desetak stanova i zaplenjena izvesna količina oružja i propagandnog materijala. Savezni ustavni sud Nemačke je takođe dao svoj doprinos „gušenju” neonacizma. Po kratkom postupku odbacio je sve žalbe neonacista na odluku kojom se zabranjuje obeležavanje godišnjice smrti nacističkog glavešine Rudolfa Hesa koji je, inače, sahranjen u bavarskom mestu Vunzidel.
Neonacisti, naime, već nekoliko godina pokušavaju da obeleže 17. avgust (1987) kada je Rudolf Hes – svojevremeno jedini Hitlerov zamenik – izvršio samoubistvo u zatvoru Berlin-Špandau. Nemački sudovi su poslednje četiri godine zabranjivali marševe neonacista kroz Vunzidel, a posle odluke Saveznog ustavnog suda orgijanja ekstremista u bavarskoj varošici ni sada neće biti.
Žarko Rakić
-----------------------------------------------------------
Veličanje Himlera i Romela u pesmi
U bogatom arsenalu delovanja nemačkih neonacista je i poezija. Krajem jula objavljena je pesma u kojoj se veličaju nacistički zločinac Hajnrih Himler, feldmaršal Ervin Romel i sadašnji lider Nacionaldemokratske partije Nemačke Udo Fojgt. Istovremeno su najgrubljim rečnikom izvređani jedan od lidera zelenih Čem Ecdemir (turskog porekla) i bivši potpredsednik Centralnog saveta Jevreja u Nemačkoj Mihel Fridman. Tim povodom pokrenuta je zvanična istraga, ali se još ne zna da li će uslediti optužnica i suđenje.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Mesić dirnuo u osinje gnezdo
Od našeg stalnog dopisnika
Zagreb, 14. avgusta –Kada se najmanje očekivalo, u jeku javnih sukobljavanja oko vladinih mera za ublažavanje aktuelne ekonomske krize, u Hrvatskoj se iznenada rasplamsala polemika o upotrebi verskih simbola u javnim prostorima koja je sve druge teme bacila u drugi plan. Sve je krenulo Mesićevom usputnom kritikom neumerenog isticanja katoličkih simbola u državnim i javnim institucijama, na šta je ukazao u kontekstu njegovog sve oštrijeg sukoba s katoličkim nedeljnikom „Glas koncila”, čiji ga je glavni urednik u poslednje vreme nekoliko puta vređao u svojim komentarima, a da na to nije reagovao niko iz službenog vrha te crkve.
Da podsetimo, ukazujući na privilegovanost Rimokatoličke crkve u Hrvatskoj, Mesić je u intervjuu zagrebačkom radiju doslovno rekao: „U Hrvatskoj vojsci ima i pravoslavaca i Jevreja i muslimana i ateista. Ne samo katolika. No, u brojnim kasarnama vidio sam samo simbole jedne verske zajednice. Isto i u policijskim zgradama i opštinama. Hrvatska je laička, sekularna država i u takvim ustanovama bi trebali biti istaknuti grb i zastava, a ne verski simboli.”
Kao da je time dirnuo u osinje gnezdo, u protekla dva dana raspalila se polemika onih koji su protiv ovakvog njegovog stava i onih koji ga podržavaju, pa to po količini uložene polemičke energije danas već izgleda kao glavno pitanje zemlje, ozbiljnije nego aktuelna privredna kriza koja već uveliko kuca na vrata najširih slojeva građana.
Danas se na toj temi protiv Mesićevog stava aktivirao i kandidat HDZ-a za predsednika države Andrija Hebrang, koji ističe da on „ni slučajno” ne bi uklanjao krstove iz javnih institucija. „Pod krstom je stvorena Hrvatska vojska, s krstom i krunicom izvojevali smo pobedu, ti simboli nikoga ne vređaju i nećemo ih se sada odreći. Krist je pomogao stvaranju hrvatske države, pomoći će i njezinom očuvanju”, ističe on i napominje da je dok je bio ministar odbrane u svojoj kancelariji držao kip Majke Božje, koja je „pomogla hrvatskim braniteljima da uspešno završimo domovinski rat”.
Slično kao Hebrang rezonuje i Ljilja Vokić, direktorka VII gimnazije u Zagrebu, a u vreme Tuđmana ministarka prosvete: „Mi u hodniku imamo jedan veliki krst i neće van iz škole osim ako zakonom izričito ne zabrane krstove!”, napominje ona i smatra da je Mesićeva ideja „još jedno maltretiranje većine od strane manjine”. „U VII gimnaziji 85 odsto učenika pohađa veronauku, a svi koji su se došli upisati videli su krst na zidu i nisu se bunili. Krst nije smetao ni muftiji Ševku Omerbašiću čija su dva sina završila ovu školu”, dodaje ona.
Međutim, tako ne misli poznati katolički publicista don Ivan Grubišić, inače predsednik Građansko-etičkog foruma Hrvatske, koji ukazuje da „u hrvatskoj državi ne funkcionišu osnovne postavke Ustava, a kod vernika ne funkcioniše vršenje Deset Božjih zapovesti”, pa napominje: „Mi smo u raskoraku s Ustavom i hrišćanskim vrednostima. Puno je formalizma, licemerstva, farisejstva.”
Grubišić ističe da „ne po Mesiću, nego po Ustavu, verskim simbolima nije mesto u državnim ustanovama”, ali ide i dalje i kaže da „u duhu hrvatskih ustavnih načela treba revidirati i ugovore između Hrvatske i Svete stolice, jer nijedna evropska država nema takvih ugovora s Vatikanom”.
Na ovoj očito vrućoj temi podelili su se i političari, pa tako dosadašnja istupanja Mesića podržavaju SDP, HNS i SDSS (jedini iz vladajuće koalicije HDZ-a), a protive se njegovom stavu u HDZ-u, HSS-u i HSLS-u. Zastupnik SDSS-a u Saboru i predsednik SNV Milorad Pupovac o tome kaže:
„Ustav je jasan: državi državno, Crkvi crkveno. Neki misle da sada kad se završilo doba komunizma, da je došlo vreme Crkve, a to je pogrešno, nedemokratski i loše za samu Crkvu. Sada nam je nužan „ustavni patriotizam”. Mesićeva inicijativa je dobra i za Crkvu, i za državu, i za verske slobode i toleranciju.”
Predstavnici ostalih verskih zajednica se uzdržano izjašnjavaju o ovoj temi, ali se vidi kako rezonuju. Muftija Ševko Omerbašić kaže da verske simbole „treba nositi uz sebe, a ne isticati u javnim institucijama”, a Slavko Goldštajn smatra da Mesić ima pravo, jer kad bi se u suprotnom „stvar dovela do apsurda, onda bi se i u javnim prostorima morali isticati svi verski simboli, a ne samo krst”.
Zanimljivo je mišljenje mitropolita zagrebačko-ljubljanskog i cele Italije Jovana: „Nužan je mudar odnos crkve i države, naći sredinu, jer ima i ateista, pa se otvara i pitanje njihove slobode. Hrvati su dosta pobožni, pa ne bi bilo dobro krenuti s radikalnim rešenjima. To ne bi bilo diplomatski, unelo bi nemir među ljude. U bolnicama bi bilo dobro zadržati krstove, jer krst ljudima daje nadu u najtežim trenucima.”
Radoje Arsenić

Austrijsko pravosuđe pod istragom
„U Austriji su svi građani jednaki... Neki su još više jednaki.“ Cinična primedba boema sklonih prepričavanju afera iz pravosudnog miljea dobila je na aktuelnosti. U Beču je pokrenuto više istraga povodom nezakonitog oslobađanja krivične odgovornosti političara, korumpiranih policajaca i sudija.
Glavna „meta“, kako se ističe, jesu – tri ministra pravosuđa. Šef resora i njegova dva prethodnika. Parlamentarna komisija i nekoliko resornih komisija, zaduženih za „preispitivanje unutrašnjih nadležnosti“, otvorile su istrage protiv ministra Klaudije Bandion-Ortner i njenih prethodnika Marije Berger i Ditera Bemdorfera. Zbog sumnje da su iz „političkog rezona“ zloupotrebili službeni položaj. Slučaj Marije Berger podstakao je interesovanje širom EU: bivši austrijski ministar pravosuđa je sudija pri Evropskom sudu...
U zaleđu tih istraga preispituje se i ponovno pokretanje sudskih procesa protiv pedesetak korumpiranih sudija i policajaca. I protiv nekolicine stranačkih funkcionera – pre svih protiv poglavara pokrajine Koruške Gerharda Derflera.
Nedodirljivi političari
Oslobađanje koruškog poglavara od krivične odgovornosti bilo je povod i za otvaranje političke diskusije.
Primaš u ultradesničarskom orkestru Pokreta za budućnost Austrije i naslednik preminulog Jerga Hajdera, Derfler je demontirao tablu sa nemačko-slovenačkim natpisom mesta Blajburg-Pliberk, čije je postavljanje naložio Ustavni sud Austrije. Nepoštovanje ovakvih odluka tretira se kao grubo kršenje Ustava. Poglavar Derfler je, tek, opomenut – da obuzda svoj (nemačko)nacionalistički temperament. Oslobođen je krivične odgovornosti, uz zvanično obrazloženje da nije studirao pravo već da je bio „običan“ bankarski činovnik pre nego što se latio političkog zanata...
Da li nepoznavanje zakona u Austriji, ipak, štiti od kazne? Odgovor je usledio u štampanom obliku. Bečki nedeljnik „Falter“ objavio je faksimile internih uputstava minist(a)ra: „...U slučaju pokretanja sudskih procesa protiv političara, instrumenti krivičnog prava (kažnjavanje) ne predstavljaju ništa drugo već – sredstvo politikantskog raskusuravanja.“
Autonomija tužilaštava
Za reč se javio i prethodni ministar pravosuđa Diter Bemdorfer. Ukazao je da je njegov stranački kolega Derfler oslobođen po naređenju „crvene“ (socijaldemokratske) ministarke Bandion-Ortner: „O nekom partijašenju ne može biti reči.“
Ovaj argument, međutim, nametnuo je pitanje: da li se „crvena“ ministarka „odužila“ svom prethodniku za usluge iz prošlosti?
Ako je suditi po preliminarnim rezultatima istrage, odgovor je – da! U zaleđu afere „Derfler“ istražitelji su otkrili da je po nalogu ultranacionaliste Bemdorfera obustavljeno na desetine sudskih procesa protiv „crvenih“ policajaca, sudija i javnih tužilaca osumnjičenih za korupciju i primanje mita...
Citirana otkrića su, za sada, samo „predlozi za diskusiju“. Zvanično – intervencije pomenutih ministara se demantuju: „Ne postoje zabeleške koje bi navele na odgovarajući zaključak“, istakao je referent za štampu Helmut Jaming. Gerhard Licka, portparol istog ministarstva, otkrio je drugu stranu medalje: „Tužilaštva su dužna da pre podizanja optužnice konsultuju Sekciju IV u ministarstvu. Po potrebi, ministar poziva nadležnog tužioca, ili sudiju, na kolegijalni razgovor: ’Zar nećete da još jednom pregledate akte? Da ne bi došlo do nekih problema...”
Ovakva saznanja podstakla su raspravu u načelu – da li bi trebalo menjati postojeći pravosudni sistem?
Pominju se dve opcije. Jedna bi bila imenovanje (stranački nezavisnog) generalnog javnog tužioca. On bi, umesto ministra pravosuđa, predstavljao vrhovnog kontrolora tužilaštava. Druga opcija bila bi dodeljivanje imuniteta tužiocima – statusa poput onog koji uživaju sudije.
Miloš Kazimirović

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.


  </body>
 </text>
</TEI>