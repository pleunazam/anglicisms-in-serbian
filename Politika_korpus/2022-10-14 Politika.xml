<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2022/10/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
  <div id="gastronomija">
Riba je zdrava, ali samo 300 grama nedeljno
Riba važi za jednu od najzdravijih namirnica, bogata je omega-3 masnim kiselinama, vitaminom D i selenom. Za nju kažu i da je namirnica stogodišnjaka. 
Neke od najzdravijih riba za jelo su divlji losos, sardina, haringa, pastrmka, skuša, inćuni i bakalar. Stručnjaci preporučuju da nedeljna porcija bude 300 grama ribe ili morskih plodova.
„U svim vrstama ribe i školjkama nalaze se tragovi žive. Iako ona u maloj količini neće uticati na vaše zdravlje, u većim količinama je otrovna. Izloženost metil-živi povezana je sa zaostalim neurološkim razvojem, gubitkom perifernog vida, nedostatkom pokretljivosti ili koordinacije, oštećenjima govora i slabošću mišića”, kaže nutricionistkinja i dijetetičarka doktorka Felisija Stoler, prenosi portal Hajat.
Neke od vrsta riba koje imaju veći procenat žive u sebi su ajkula, sabljarka, kraljevska skuša i tuna.
  </div>
  <div id="zdravlje">
Inovativni lekovi stižu u više bolnica
Republički fond za zdravstveno osiguranje povećava distribuciju inovativnih lekova u više regionalnih i lokalnih bolnica, rekla je predstavnica RFZO Vesna Vuković.
„Republički fond za zdravstveno osiguranje sprovodi decentralizaciju distribucije inovativnih lekova po regionalnim i lokalnim bolnicama. Snabdevanje inovativnim lekovima trenutno obezbeđujemo u devet zdravstvenih ustanova, što ima za posledicu to da mnogi pacijenti dugo putuju da bi ga preuzeli”, kazala je Vuković, prenosi Tanjug.
Ona je, na obeležavanju Svetskog dana borbe protiv artritisa, u organizaciji Udruženja obolelih od reumatskih bolesti Srbije, navela da RFZO osluškuje potrebe pacijenata, te da je cilj da im lekovi budu što dostupniji.
Podsetila je da se prvi inovativni lek dodat na listu dobijanja o trošku države, koji se nije odnosio na maligne bolesti, bio medikament za lečenje obolelih od reumatskih bolesti.
„RFZO trenutno obezbeđuje lečenje inovativnim lekovima oko 3.000 pacijenata obolelih od reumatskih bolesti”, napomenula je ona i dodala da se intenzivno radi na tome da taj broj bude veći i da se dostigne aktuelni evropski prosek.

Austriji ponestaju antibiotici
BEČ – U Austriji trenutno postoji problem sa snabdevenošću pojedinih lekova, pre svega antibiotika. Pojedini antibiotici trenutno se ne mogu, ili samo ograničeno naći, rekao je potpredsednik Apotekarske komore Austrije Jirgen Rehak. Prema njegovim rečima, nestašica postoji kod oko 400 lekova.
„Ove godine smo u prvih devet meseci potrošili duplo više antibiotika nego pre godinu dana”, objasnio je Rehak. Ukazao je da je tokom pandemijske 2020. i 2021. ustanovljeno smanjenje bakterijskih infekcija, koje su sada ponovo u porastu.
Zaštitne mere kao maske su doprinele da su infekcije bile smanjene, a sada kada maski nema ponovo je visoka stopa banalnih infekcija, kaže Rehak.

U Nemačkoj 95 odsto građana ima antitela protiv korone
BERLIN – Mnogi građani Nemačke trenutno su dobro zaštićeni od teškog oblika oboljenja od korone, pokazuje studija o imunitetu. Prema prvom rezultatu reprezentativne studije proizilazi da je 19 od 20 Nemaca razvilo osnovni imunitet protiv korone - vakcinom ili infekcijom. U većini starosnih grupa je većina građana zaštićena antitelima protiv težeg oblika oboljenja od trenutno dominantnog soja BA5. S tim u vezi autori studije skeptično gledaju na diskusiju o ponovnom pooštravanju epidemioloških mera. Pokrajine bi morale preduzeti dodatne mere samo ako se pojavi neki novi, opasniji soj, smatraju oni, prenosi Tanjug.
  </div>
  <div id="kolumna">
Susret s istorijom
Putovali smo u Republiku Srpsku na promociju moje knjige „Preko trnja do zvezda” u svečanoj sali Skupštine opštine Kozarska Dubica. Automobilom je upravljao Vladimir Kukolj, zvani Grof, a saputnici smo bili bivši ministar spoljnih poslova SR Jugoslavije i bivši ambasador Vladislav Jovanović, general u penziji Rade Pavlović i moja malenkost.
General prvi kreće u susret s istorijom opaskom da se krećemo drumom koji su pedesetih i šezdesetih godina prošlog veka izgradile omladinske brigade. Ja sam u dva navrata sa studentskom brigadom „Dr Sima Milošević” učestvovao u izgradnji auto-puta „Bratstva-jedinstva”: 1958. na granici Slovenije i Hrvatske (Mokrice) i 1959. nedaleko od Župskog Aleksandrovca. Ova magistrala povezuje Ljubljanu, Zagreb, Beograd i Niš s Makedonijom. Ime auto-puta asocira na slogan Francuske revolucije (1789): „Sloboda, jednakost, bratstvo ili smrt”.
General podseća da su komesari u partizanskim odredima u toku NOB (1941–1945) na svojim moralno političkim seansama često koristili slogan „Bratstvo-jedinstvo”, naročito u Hrvatskoj i BiH prvih godina ustanka, kad su partizanske odrede uglavnom činili Srbi (do pada Italije i Musolinija 1943, kad u partizanske odrede ulaze i drugi narodi). Za to vreme ustaše su u NDH (Hrvatska, BiH, Srem) činile genocid nad srpskim narodom. Neko je primetio da je posle završetka rata slogan „Bratstvo-jedinstvo” bio temelj na kojem se gradila druga Jugoslavija (SFRJ, s 22 miliona stanovnika).
Grof čvrsto drži volan i pažljivo prati naš razgovor. Na kraju ljutito postavlja pitanje od kakvih su to materijala građeni temelji kad se građevina koju zovemo druga Jugoslavija početkom devedesetih godina prošlog veka raspala kao kula od karata.
Ovo provokativno pitanje tražilo je odgovor, koji nije nimalo jednostavan.
Vraćamo se 1918. godini, kada je stvorena prva Jugoslavija, Kraljevina Srba, Hrvata i Slovenaca, budućnost će pokazati – od inkompatibilnih nacija. Dok Srbi srpskom revolucijom (Prvi i Drugi srpski ustanak) revitalizuju svoju srednjovekovnu državu stvarajući Kraljevinu Srbiju, Hrvatska je kolonija u Habzburškoj carevini. Za vreme Velikog rata Srbi su učestvovali na pobedničkoj strani, a Hrvati na poraženoj. Srpska vojska, uz pomoć saveznika, proteruje s Balkana dve velike imperije – Tursku na Bosfor i u Malu Aziju i Austrougarsku na njene predratne granice, da bi se potom raspala na nekoliko manjih država. Hrvatska i Slovenija su ostale da lebde između neba i zemlje. U 19. veku u delu hrvatske elite rađala se ideja o stvaranju države Južnih Slovena, isto kao i kod dela srpske elite. Zanemarene su činjenice da su srpska i hrvatska nacija vekovima živele u različitim civilizacijskim miljeima – Srbi u osmanskom, a Hrvati u evropskom, jedna pravoslavne, a druga katoličke vere.
Međutim, ambicije kralja Aleksandra da bude vladar relativno velike države, pritisci nekih velikih sila, uticaj masona, doveli su do stvaranja prve Jugoslavije.
Drugi svetski rat doveo je do dubokog jaza među narodima koji su činili prvu Jugoslaviju. Zbog zločina koje su u NDH nad srpskim narodom počinile ustaše (oko 1,2 miliona Srba ubijenih na monstruozan način) došlo je do nepremostivog razora između srpske i hrvatske nacije. Pokušaj da se posle rata parolom „Bratstvo-jedinstvo” premosti ovaj jaz i bace u zaborav svi ustaški zločini ostao je bez uspeha i zato je došlo do raspada druge Jugoslavije.
Grof nije bio zadovoljan odgovorom, pa sam pokušao da skrenem razgovor na šaljivu stranu parafrazirajući Lenjina: „Mangupi u našim redovima doveli su do raspada druge Jugoslavije.” Ni ovaj odgovor ga nije zadovoljio pa je ispalo da smo nas trojica „rasturili” SFRJ.
Kod Novske smo sišli s auto-puta i krenuli drumom ka Kozarskoj Dubici, pored zloglasnog jasenovačkog logora. Na velikoj poljani nalazila su se dva spomenika žrtvama logora. „Kameni cvet” Bogdana Bogdanovića latica okrenutih ka nebu i zvezdama simbolizovao je život. Železnička kompozicija – lokomotiva i pet teretnih vagona – uz obalu reke Save služila je u toku Kozaračke ofanzive (1942), za prevoz zarobljenih civila od železničke stanice Dubica do Jasenovca. U logoru bi ih čekali ustaški dželati sa „srbosjecima” (specijalno dizajniran nož za klanje Srba). Rastojanje između ove dve železničke stanice je svega 15 kilometara, pa je ova kompozicija po nekoliko puta dnevno dovozila zarobljenike. Kako je kapacitet ubijanja Srba u logoru bio ograničen na 200–300 dnevno, došlo je do gomilanja naroda u logoru i ispred njega.
Ja sam s majkom, starijom i mlađom sestrom, u poslednjem vozu i poslednjem vagonu stigao u Jasenovac, kad je gomila naroda bila izvan logorske kapije. Zbog toga je kompozicija produžila ka Bjelovaru. U Garešnici su nas izbacili iz vagona i rasporedili po okolnim selima kako bismo radili poljske poslove, pošto su muškarci bili mobilisani u ustaške i domobranske jedinice koje su učestvovale u Kozaračkoj ofanzivi. Okolnost da sam u Kozari zarobljen među poslednjima i da je logor bio prepun sačuvala mi je život.
Prof. dr Slobodan Čikarić
univerzitetski profesor u penziji

Evropa gledana drugim očima
Danas dobro plaćeni evrobirokrati, bez obzira na to da li zauzimaju upravljačke pozicije u Briselu ili u nekoj od prestonica EU, većinom deluju protiv interesa naroda i protiv principa demokratije, a po naređenjima angloameričke oligarhije. I usuđuju se da prete Srbiji.
A ta oligarhija je 1999. izazvala Prvi evropski rat na tlu bivše Jugoslavije, i 2022. Drugi evropski rat na tlu bivše Ukrajine. Oba su bili i protiv Evrope. A pošto je Drugi rat, već po tradiciji, strašniji od Prvog, oni su na vreme sklonili Veliku Britaniju sa evropskog poprišta. I sasvim u svom „postmodernom” antiljudskom i antihrišćanskom stilu pandemije, „velikog reseta” i LGBT, za vinovnike su proglasili Srbe i Ruse.
Prvi evropski rat je bio proba za Drugi. Međutim, ispostavilo se da je Prvi bio rezultat obesti unipolarne svetske oligarhijske diktature, dok je Drugi rezultat očajanja zbog zauvek izgubljene svetske dominacije.
Do skora je imalo smisla govoriti da nam je i od samog formalnog ulaska u EU, bitniji napredak u dostizanju „evropskih standarda”. Sada je to pod znakom pitanja, jer ovoliko odstupanje od demokratije i guranje sopstvenih naroda u siromaštvo, deindustrijalizaciju, smrzavanje i rat, a sve u tuđem interesu, očigledno svedoči o krahu sistema. Naravno, u zapadnoj Evropi još postoje dostignuća od kojih se može učiti, ali sada je opet očigledno, kao što je bilo očigledno pod bombama 1999, da je primena sistema koji nam nameću evrobirokrati – za Srbiju najgora moguća opcija.
Naravno, iz svoje kože, i iz svoje Evrope, se ne može. Ali je krajnje vreme da Evropu počnemo da gledamo drugim očima. Da počnemo da se ponosimo time što smo nosioci njenih izvornih duhovno-moralnih vrednosti, da nastavimo plodnu saradnju sa evropskim nacijama, ali da se distanciramo od propalog evrobirokratskog projekta, koji će u mesecima i godinama pred nama srušiti, i nadamo se pretvoriti u istinski evrodemokratski projekat (onaj do Urala ili do Vladivostoka) – sami evropski narodi.
U ovom času, suverena Srbija, u savezništvu sa Rusijom i Kinom, glavni je izvor evropske nade i jedini garant evropske budućnosti. I zato, uprkos histeriji koja vlada među evrobirokratama, moramo, slušajući i glas naroda, još malo hrabrije voditi svoju nezavisnu spoljnu politiku i razvijati je na sledeći način:
zadovoljiti se pridruženim i odustati od punopravnog članstva u EU i smanjiti nivo saradnje sa NATO na uobičajeni nivo „partnerstva za mir”, bar dok te organizacije ne odustanu od svoje antidemokratske i neokolonijalne politike;
ući u pridruženo članstvo ili partnerstvo u dijalogu sa Saveznom državom Rusije i Belorusije (a tu svoje mesto mogu dobiti samo Srbija i buduća oslobođena Ukrajina), Evroazijskim ekonomskim savezom, ODKB-om, Šangajskom organizacijom za saradnju i BRIKS-om (što su već učinile mnoge značajne zemlje sveta, samo nije jasno zašto Srbija još nije).
Kurs nezavisne spoljne politike Srbije je potpuno ispravan i izaziva poštovanje mnogih u svetu. Ipak, on se mora dalje razvijati na predloženi način da bi naša nezavisnost bila potpuna, jer u periodu 2000-2012, nezavisnosti nije bilo i stvorena je potčinjenost zapadnim centrima moći u mnogim oblastima, što našu međunarodnu poziciju još uvek čini ranjivom.
Srbija širom sveta ima veliki ugled, pogotovu kod svojih najmoćnijih saveznika, Rusije i Kine. U tom ugledu postoji deo koji se temelji na tekovinama dva svetska rata i nesvrstane politike, ali njegov najveći deo proizilazi iz našeg otpora međunarodnoj diktaturi devedesetih, kada smo inicirali nastanak pravednijeg Novog sveta, koji danas predvode Rusija i Kina.
Baš zato što svet jeste u prelomnom istorijskom razdoblju, nije nam dovoljna samo taktička veština, već se moramo osloniti na svoju stratešku civilizacijsku superiornost, koja nas uči, kako nas je nedavno u Beogradu podsetio Sergej Baburin, da nije moguća „zlatna sredina između dobra i zla”.
Nedavno je više od 100 najuglednijih branilaca Srbije u Prvom evropskom ratu, na vojnom, političkom, diplomatskom, kulturnom i informativnom poprištu, ali i mladih srpskih političara i aktivista, potpisalo i objavilo nesvakidašnji dokument: Povelju srpsko-ruskog bratstva, kojom se ističu, kako privrženost tradicionalnim evropskim, humanističkim, hrišćanskim duhovno-moralnim vrednostima, tako i njen regionalni, evropski i svetski značaj.
U političkom smislu, Evropa počinje da vri. Mađarska uporno pruža otpor evrobirokratama. U Italiji je već tradicionalistička koalicija ubedljivo pobedila na izborima. U Češkoj i drugim zemljama ne jenjavaju masovni protesti. Treći svetski – lažovski rat (ili neuspeli pokušaj rata najvećih lažova i kriminalaca protiv čovečanstva – jer je tehnologija masovnog laganja poslednja oblast u kojoj imaju primat) u kome se za još malo dominacije ili nekažnjenosti oligarhijskih zlotvora masovno žrtvuju životi, blagostanje i dostojanstvo ljudi i u kojem evrobirokrati i njihove gazde besramno gaze istinu, moral i međunarodno pravo, ne libeći se od saradnje sa fašistima i teroristima, mora biti i biće zaustavljen.
A Srbija ne sme biti objekat ucene evrobirokrata i njihovih gazda, već subjekat novog, pravednijeg sveta – na počasnom mestu, među pobednicima, kako smo i navikli da je vidimo.
Potpredsednik međunarodne slovenske akademije
 
Prilozi objavljeni u rubrici „Pogledi” odražavaju stavove autora, ne uvek i uređivačku politiku lista

Na pragu novog apsolutizma
Treba da budemo zabrinuti. Ne samo mi iz male Srbije na vetrometini, već dve trećine populacije današnjeg ne-NATO-vog sveta.
Da li smo svesni šta se oko nas događa? Sve je podređeno NATO-u, a NATO i njegovi članovi i pretendenti na članstvo su podređeni SAD. Upravo smo se uverili da je i Generalna skupština UN postala pozornica za promociju američkih, NATO-vih koncepcija o uređenju savremenog sveta. Šefovi 193 države članice UN ili njihovi izaslanici prisutni u sali, pažljivo slušaju i aplaudiraju govoru američkog predsednika (kome čak i pomeraju satnicu zbog prisustva na sahrani engleske kraljice). Svi sede i aplaudiraju kada putem video-linka (što nije predviđeno dokumentima UN) govori ukrajinski predsednik Zelenski. Kada oni završe, pola sale GS UN se isprazni. Sve važne informacije, najave preuređenja sveta, pretnje neposlušnima i direktive su već čuli. Samo treba da ih sprovode ili će biti izolovani.
Očigledno je na delu sprovođenje, pod vođstvom SAD, plana i smernica izraženih u delu pokojnog Zbignjeva Bžežinskog „Velika šahovska tabla”. Dakle, jedina velika sila biće SAD, a Rusija, Kina, Indija i druge velike zemlje samo regionalni pioni na svetskoj „tabli”. Čak se ni stari američki teoretičar međunarodnih odnosa i izumitelj pingpong diplomatije, još živ i razuman Henri Kisindžer uopšte ne čuje, jer je prigušen i otpisan.
Šta se desilo sa međunarodnim pravom i teško dostignutim međunarodnim dokumentima? Šta se desilo sa Završnim dokumentom i  dogovorima Konferencije KEBS (OEBS) iz Helsinkija 1975. o mirnom uređenju odnosa u Evropi i savremenom svetu? Od Saveta bezbednosti UN neodobreni 78-dnevni napad NATO-a krstarećim raketama na SRJ (Srbiju) 1999. i nepoštovanje dokumenta SB 1244 o njegovom okončanju, potvrđuju napred iznetu tezu. Šta se desilo sa drugim međunarodnim organizacijama, koje su sve pod paskom SAD?
Da li je jasno da je Evropska unija u funkciji sprovođenja direktiva SAD i NATO, čak i na svoju ekonomsku i drugu štetu? Gde su nestale neutralne zemlje, koje su bile stožeri miroljubive politike posle Drugog svetskog rata? Među njima, dve važne karike – ekonomski jaka Švedska i zemlja u usponu Finska, koje su od neutralnog statusa imale ekonomske i političke koristi, danas čekaju da im Turska odobri status pridruženih članica NATO-a, iako su na granicama drugog, ne-NATO-vog sveta. Još zvanično neutralna Švajcarska, koja je stalno pod pritiskom SAD, te se odrekla i „svete” tajne bankovnih računa, kao njenog aduta u svetskom bankarstvu, danas od SAD naručuje 36 borbenih aviona F-35A i pet raketnih PVO sistema „patriot” u vrednosti od preko 8,4 milijarde evra, sa isporukom do 2031. godine! Iako su za njenu veličinu teritorije i kontrolu granica do sada korišćeni mopedi i motocikli. Poljska, baltičke zemlje, Češka, Slovačka, čak i S. Makedonija, uz saglasnost SAD, šalju svoje  korišćene tenkove Ukrajini, a zauzvrat im se nude novi američki uz „povoljnije” cene (!?), u skladu sa politikom „NATO oružje za NATO članove”. Samo što će to plaćati građani ovih država u krizi.
Da li je ovo dovoljna argumentacija za tvrdnju o planiranom apsolutizmu SAD i NATO u današnjim međunarodnim odnosima. To se manifestuje u ekonomiji, proizvodnji i korišćenju prirodnih sirovina i energije (zamislite blokiran i miniran novoizgrađeni „Severni tok 2”, na štetu Nemačke i EU zemalja), ali i u nauci, kulturi, muzici, pozorištu, žurnalistici, pa čak i u sportu. Setite se blokiranja Đokovića da se takmiči u Australiji i na US Openu ove godine i pored popuštanja antikovid mera, zabrane ruskim i beloruskim takmičarima da se takmiče u međunarodnoj konkurenciji i drugih nepravilnosti. Ne zaboravimo tolerisanje dopingovanih američkih atletičara i sportista na olimpijadama, biciklističkom Tur de Fransu i plivačkim takmičenjima. Setite se sudijske krađe zlatne medalje našem plivaču Miloradu Čaviću u trci na 100 m leptir stilom, na Olimpijadi 2008. u Pekingu, u korist  Amerikanca Majkla Felpsa, koji je evidentno bio drugi. Sve sportske svetske asocijacije dosledno sprovode političke direktive iz Bele kuće.
Zimu će Evropa, ne samo njena  ekonomija, već i stanovništvo, propatiti bez ruskog gasa i nafte, ali će, na svoju štetu, poštovati sankcije koje prema energiji iz ove zemlje propisuje Amerika. A za to vreme će SAD neumereno štampati dolare bez adekvatnog pokrića, poklanjati oružje i pomoć Ukrajini, iako nije članica EU ni NATO-a, tražiti od evropskih saveznika da Ukrajini dostave svoje oružane sisteme, a obećavajući da će im, zauzvrat, prodati novije i modernije sisteme koji se proizvode u SAD.
Šta na sve ovo da kažu dve trećine svetske populacije i zemlje koje nisu ni u EU ni NATO, a bore se protiv teškoća modernog vremena. Da li je rešenje – postizanje izvesne ravnoteže preko zemalja BRIKS-a (Brazil, Rusija, Indija, Kina i Južna Afrika) ili novo savezništvo Rusije i Kine, videćemo? Ako koalicija zapadnih zemalja pod upravom SAD to bude dozvolila. Za Južnu Afriku sumnjamo da će ostati u pomenutoj koaliciji.
Za sada ostaju brige da sve to nije dovoljno da se zaustavi pogubni točak kretanja savremenog sveta i istorije. Nadamo se samo da neće kulminirati svetskim nuklearnim sukobom u kojem bi svi bili gubitnici, a civilizaciji možda usledio povratak u preistoriju.
Redovni profesor univerziteta
 
Prilozi objavljeni u rubrici „Pogledi” odražavaju stavove autora, ne uvek i uređivačku politiku lista
  </div>
  <div id="sport">
Pobednica Bostonskog maratona suspendovana zbog dopinga
MONAKO - Pobednica prošlogodišnjeg maratona u Bostonu Dajana Kipjokei suspendovana je danas, nakon što je bila pozitivna na doping testu.
Atletičarka iz Kenije je takođe optužena i za ometanje istrage. Jedinica za atletski integritet (AIU) saopštila je da je njen uzorak nakon pobede u oktobru prošle godine imao tragove triamcinolon acetonida.
AIU je saopštila da je ukupno 10 takmičara iz Kenije bilo pozitivno na ovu supstancu, dok su od početka prošle godine u ostatku sveta zabeležena samo dva slučaja, prenosi Beta.
Kipjokei (28), suočava se sa četvorogodišnjom suspenzijom, kao i sa oduzimanjem pobede u Bostonu.
Pored nje zbog dopinga je danas suspendovana još jedna atletičarka iz Kenije Beti Vilson Lempus.

Radivojević veruje u pobedu protiv Slovačke
Srpski rukometaš Bogdan Radivojević izjavio je da će naša selekcija ići na pobedu protiv Slovačke u kvalifikacijama za Evropsko prvenstvo, koje će biti odigrano 2024. godine u Nemačkoj.

Srbija je pre dva dana u Novom Sadu u prvom kolu Druge grupe kvalifikacija za EP 2024. pobedila Finsku 34:24. Naša selekcija će u nedelju od 18 sati gostovati Slovačkoj u Prešovu.

"Zadovoljni smo dobrim početkom kvalifikacija i osvajanjem dva boda. Imamo još par treninga pre utakmice sa Slovačkom. Ta utakmica nam je bitna kao i duel sa Finskom, jer želimo da uzmemo još dva boda", rekao je Radivojević, preneo je Rukometni savez Srbije (RSS).

Dva najbolja tima iz svake grupe uz četiri najbolje trećeplasirane selekcije izboriće plasman na EP.

"Očekuje nas teži protivnik u odnosu na Finsku sa jako iskusnim igračima. Neće biti lako sigurno, ali ako ne uđemo maksimalno skoncentrisani imaćemo problema. Danas svi igraju rukomet i svako svakog može da pobedi. Želimo samo da se skoncentrišemo na našu igru, a ne ko nam je protivnik. Verujem u nova dva boda", zaključio je Radivojević.

Andreas Sepi završava karijeru
RIM – Italijanski teniser Andreas Sepi saopštio je da je odlučio da na ATP turniru u Napulju naredne nedelje okonča igračku karijeru, prenose italijanski mediji.
On je rekao da je tokom ovogodišnjeg Ju-Es opena shvatio da je došlo vreme da se povuče.
„U meču na Ju-Es openu zabolelo me rame posle samo tri gema. Tada sam shvatio da više ne mogu da igram na pravom nivou i da mi telo govori da je kraj. Morao sam to da prihvatim. Poslednji turnir će mi biti Napulj, a u ovom trenutku ne znam šta ću da radim posle tenisa”, rekao je Sepi, javlja Tanjug.
ATP turnir u Napulju biće odigran od 17. do 23. oktobra.
Sepi (38) je u karijeri osvojio tri trofeja, a najbolji plasman u karijeri mu je bio 18. mesto na ATP listi 2013. godine. Tokom karijere igrao je osminu finala na tri od četiri grend slem turnira, a trenutno je 257. teniser sveta.

Nadal ispred Bezosa – svaki drugi Španac ga želi za šefa
Španski građani obožavaju svog tenisera Rafaela Nadala, a to je pokazala i anketa InfoJobsa sa pitanjem koga bi poželeli kao savršenog šefa na svom poslu.
InfoJobs, vodeća platforma za zapošljavanje u Španiji, analizirala je profil najpoželjnijeg šefa Španaca i među građanima sprovela istraživanje. Čak 45 odsto ispitanika odgovorilo je kako bi voleli da im je nadređeni na poslu Rafael Nadal, teniser koji je odvojio rekordna 22 trofeja na Gren slem turnirima.
Svi oni koji su označili Nadala kao idealnog za tu poziciju rekli su da misle da je teniser skroman (58 odsto), iskren i pouzdan (50 odsto), te strastven u obavljanju svog posla (48 odsto), navodi Indeks.
Primera radi, najviše glasova posle Nadala dobila je virolog i hemičar Margarita del Val (33 odsto), dok je treće mesto u ovoj anketi osvojio američki investitor Džef Bezos (24 odsto).

Vaterpolisti Partizana pobedili Solnok u kvalifikacijama za Evrokup
SIRAKUZA – Vaterpolisti Partizana pobedili su danas u Sirakuzi Solnok 10:8 (1:4, 5:3, 1:0, 3:1) u meču drugog kola grupe B prve runde kvalifikacija za Evrokup.

Najefikasniji u ekipi Partizana bio je Luka Gladović sa tri gola. U ekipi Solnoka najbolji je bio Matijas Pastor sa tri gola.

Partizan će kasnije danas u trećem kolu igrati protiv Ortiđe. „Crno-beli” će sutra igrati protiv Jidraikosa, dok je Partizan u nedelju slobodan.

Partizan je juče u prvom kolu pobedio Paj diks sa 20:11, javlja Tanjug.

Valjevski Valis je danas u Kranju u drugom kolu grupe C poražen od Telimara 24:16. Valis će kasnije danas igrati sa španskom Terasom. Vaterpolisti Valisa će se sutra sastati sa Strazburom, a u nedelju sa Honvedom. Valis je juče u prvom kolu pobedio Triglav.

Crvena zvezda je u grupi D, koja se igra u Barseloni, a kasnije danas će igrati sa Trstom. Zvezda će sutra odigrati dva meča. Prvi rival našem klubu biće BVSC-Zugla, a potom i Apolon. Crvena zvezda će u nedelju u poslednjem kolu igrati sa ekipom Mediterani. „Crveno-beli” su juče savladali Košice 24:4.

Vaterpolisti Šapca poraženi su danas u Splitu u prvom kolu grupe A drugog kruga kvalifikacija za Ligu šampiona od Savone 10:8. Šabac će sutra igrati sa Steauom, a u nedelju sa Jadranom iz Splita. Šabac je juče izgubio od Vašaša 13:4.

Santareli pred finale sa Brazilom: Očekujem dug meč, važno da igramo na svom nivou
Selektor ženske odbojkaške reprezentacije Srbije Danijele Santareli rekao je danas da očekuje dug meč protiv Brazila, kao i da je najvažnije da ekipa bude na prepoznatljivom nivou.
„Sutra očekujem da bi meč mogao da bude dug, veoma dug. Ako budemo igrali na našem nivou, jer su dva tima slična u nekim stvarima i drugačija u ostalim situacijama, ali je važno da igramo na svom nivou”, rekao je Santareli, preneo je Odbojkaški savez Srbije (OSS).
Odbojkašice Srbije igraće sutra u holandskom Apeldornu finalni meč Svetskog prvenstva protiv Brazila.
Aktuelne svetske prvakinje su u polufinalu u sredu dobile Sjedinjene Američke Države sa 3:1, dok je Brazil u četvrtak istim rezultatom pobedio Italiju.
Srbija je do sada na Svetskom prvenstvu ostvarila svih 11 pobeda, a Brazil je jednom poražen u prvoj fazi, javlja Beta.
Santareli je dodao da su svaki slobodni trenutak koristili za pripremu.
„Nismo želeli da gubimo vreme jer je svaki trenutak važan da se pripremimo na najbolji način. Brazil je juče odigrao neverovatnu utakmicu i izbacio Italiju. Brazil je jedan od najboljih timova na svetu”, rekao je on.
Finale Svetskog prvenstva između Srbije i Brazila na programu je sutra od 20.00 časova.

Lazović: Iznenađene smo što je Brazil pobedio Italiju, očekujem veliku borbu
APELDORN – Odbojkašica Srbije Katarina Lazović izjavila je da očekuje veliku borbu u finalu Svetskog prvenstva protiv selekcije Brazila, koje će biti odigrano sutra od 20 sati u holandskom Apeldornu.
„Gledale smo polufinale i iznenadile smo se kada je Brazil pobedio Italiju. Brazil je veoma dobra i energična ekipa. Videli smo da njihov selektor koristi u igri sve odbojkašice, pošto često vrši izmene. Očekujem veliku borbu u finalu SP”, izjavila je Lazovićeva, preneo je Odbojkaški savez Srbije (OSS).
Srbija je ove godine izgubila dva meča od Brazila.
„Sada je potpuno drugačija situacija. Igramo sa više samopozdanja i sigurna sam da možemo da odigramo dobar meč”, rekla je Lazovićeva, javlja Tanjug.
Srpska odbojkašica Aleksandra Jegdić izjavila je da je spremna za sutrašnje finale.
„Odbojkašice Brazila igraju odlično ceo turnir. Spremni smo za finale i očekujem dobru utakmicu. Verujem u svoju ekipu i nadam se najboljem. Ovo je moje prvo veliko takmičenje i odmah finale, jedva čekam da počne utakmica”, navela je Jegdićeva.
Srpska odbojkašica Teodora Pušić kaže da je Brazil zasluženo stigao do finala sa Srbijom.
„Brazilke su imale težak meč protiv Japana, a sjajno su igrale u polufinalu sa Italijom. Imale su odličan prijem servisa, odbranu, napad, to je ono što čini Brazil. Međutim, u subotu ćemo mi biti sa druge strane mreže. Želimo da ponovimo uspeh iz 2018. godine kada smo osvojile titulu”, zaključila je Pušićeva.
Srbija brani svetsku titulu osvojenu 2018. godine.

Žreb za odbojkaška Evropska prvenstva 16. novembra u Napulju
Evropska odbojkaška konfederacija (CEV) saopštila je danas da će se žreb za naredno Evropsko prvenstvo u konkurenciji odbojkašica i odbojkaša održati 16. novembra u Napulju. Evropsko prvenstvo 2023. godine u konkurenciji odbojkašica odigraće se od 15. avgusta do 3. septembra u Belgiji, Nemačkoj, Italiji i Estoniji, a u konkurenciji odbojkaša od 28. avgusta do 16. septembra u Italiji, Severnoj Makedoniji, Bugarskoj i Izraelu.
Kao i na prethodnim prvenstvima Evrope, po četiri domaćina imaju mogućnost da pre žreba izaberu po jednu reprezentaciju koja će igrati u njihovoj grupi.
CEV je saopštio da su poznate po 23 reprezentacije učesnice EP, kao i da će odluka o učešću Rusije biti doneta 31. oktobra, javlja Tanjug.
Plasman na EP u konkurenciji odbojkašica su, pored domaćina, izborili Srbija, Turska, Holandija, Poljska, Francuska, Švedska, Bugarska, Hrvatska, Češka, Ukrajina, Slovenija, Slovačka, Bosna i Hercegovina, Grčka, Španija, Rumunija, Mađarska, Finska i Azerbejdžan.
Ako Rusiji ne bude dozvoljeno učešće, na EP će igrati Izrael na osnovu CEV rang-liste.
U konkurenciji odbojkaša, plasman na EP su, pored domaćina, izborili Slovenija, Poljska, Srbija, Holandija, Nemačka, Češka, Francuska, Ukrajina, Turska, Finska, Belgija, Portugalija, Grčka, Španija, Rumunija, Švajcarska, Danska, Crna Gora i Estonija.
U slučaju da Rusija ne igra, zameniće je Švedska na osnovu CEV rang-liste.
Na EP u obe konkurencije, 24 selekcije će biti podeljene u četiri grupe. Plasman u osminu finala izboriće po četiri reprezentacije iz svake grupe, a potom slede utakmice u četvrtfinalu, polufinalu, kao i mečevi za treće mesto i finale.
U konkurenciji odbojkašica, četvrtfinala će se odigrati u Belgiji i Italiji, a polufinala i utakmice za medalje u Belgiji.
U konkurenciji odbojkaša, četvrtfinalne utakmice će se odigrati u Italiji i Bugarskoj, a polufinala i utakmice za medalje u Italiji.

Sa Brazilom za odbranu svetske titule
Umorne ali srećne stigle su odbojkašice Srbije u holandski Apeldorn, u kome će sutra od 20 časova odigrati i taj, poslednji, 12. meč na Svetskom prvenstvu. Duel koji će dati odgovor ko je stari, ili novi vladar planete. Protivnik pomalo iznenađujući, selekcija Brazila koja je sinoć u drugom polufinalu savladala sada već bivše vecešampionke sveta Italiju sa 3:1. Reprize finala iz Tokija pre četiri godine neće biti, Italija će se sutra sa SAD boriti za bronzu, a Brazil će pokušati da se domogne svog prvog zlata na ovom takmičenju.
Posle strašne polufinalne utakmice i trećeg trijumfa nad Amerikom ove godine, drugog na Svetskom prvenstvu, a na pitanje koga bi želele u finalu, od prve do poslednje reprezentativke, sve su rekle:
– Apsolutno nam je svejedno. Fokusirane smo na našu igru i želimo to zlato!
A do borbe za najsjajnije odličje selekcija Danijelea Santarelija stigla je na impresivan način, ubedljivije od svih, sa neverovatnih 11 mečeva i 11 pobeda. Samo u tom trećem setu polufinala sa Amerikom, opustile su se malo Srpkinje, a onda u četvrtom, iako su pokušale da priprete na 20:19, nisu uspele da osujete, u sredu uveče, plavu mašineriju.
Bianka Buša, po ko zna koji put je dokazala da za nju ne postoji „ne mogu”. Prolazila je hrabro sve lopte kada je upošljavala Bojana Drča, sa servis linije bila mora Amerikankama. Još jednu sjajnu partiju prikazala je 28-godišnji primač servisa Srbije. Čestitala je Buša i ekipi, stručnom štabu posle trijumfa u polufinalu, potom i priznala:
– Naporan meč. Još jedan posle onako iscrpljujućeg protiv Poljske samo dan pre u pet setova. Bilo je teško oporaviti se za ovu utakmicu. Sigurno da motivacije nije manjkalo, znali smo da je ekipa Amerike dobra. Igrali smo sa njima u grupi dobili ih 3:0, sada 3:1. Pokazali smo jedan dobar kvalitet i jaku glavu!
Smeje se Buša na konstataciju da je Srbija uspela dva puta da dobije dva ista rivala, prvu Poljsku, potom i SAD što nije baš lako a ni često?
– Mi smo dokazali da je sve moguće!
Finale je overeno?
– Imamo prvo dva, tri dana, odmora, doputovale smo u Holandiju. Koja god ekipa da bude, očekuje nas težak meč. Brazil i Italija, dva najbolja tima. Videćemo da li će se ponoviti ono finale od pre četiri godine sa Italijankama. Ko god da bude, biće dobra i zahtevna utakmica – zaključila je Buša..
Sara Lozo, na istoj poziciji kao i Buša, rekla je selektoru Santareliju da je spremna pred duel sa Amerikom, iako je pauzirala gotovo jednu sedmicu zbog povrede. I hrabar potez napravio je italijanski strateg kada je pozvao Lozo da uđe u igru četvrtom setu. Jer Sara je tokom cele sezone, priprema, mečeva u Ligi nacija, na Svetskom, pokazala koliko vredi:
– Sve ovo je kao san i dalje. Znali smo da idemo na Svetsko kao aktuelni šampioni. Ali dva puta baš da dobijemo Ameriku... Ipak, i kada smo vodile 2:0, i kada se desio pad u trećem, rivalke su to iskoristile, žargonski, nagazile nas servisom, najviše Kelsi Robinsom koja je i u napadu bila dobra. Ali mi imamo Tijanu Bošković koja je mogla da je nadjača. Presrećna sam – u superlativu je pričala Lozo o kapitenu Srbije.
Igrate kao tim odlično?
– Naravno, ne bih zapostavila nijednu igračicu, ali Tijana je ta koja je glavna, a mi joj svi pomažemo – kaže Sara Lozo.
Ekspedicija Srbije je juče oko 15 časova stigla u Apeldorn, poprište finalnog meča koji je zakazan za subotu, 15. oktobra od 20 časova. Imaće plave dva dana da se odmore i pripreme za protivnice. Jer, čuvari prestola iz 2018. godine, znaju zašto su došle u Holandiju. „Miriše” na zlato...
Bjelica: Isto kao i pred put – zlato
Odigrala je korektor Ana Bjelica mini partituru protiv Amerikanki. Odradila svoj deo posla kada je trener Santareli zamenio dijagonalu Drča – Bošković:
– Nemam šta novo da kažem, cilj nam je bio zlato i to sam rekla i pre prve utakmice. I ništa se dosad nije promenilo. Osim što smo na korak do najsjajnijeg odličja. Ipak, potreban nam je odmor ova dva dana, da se taktički spremimo za protivnika ko god to bio.
Aleksićeva: Pokazale smo da smo sjajan tim
Maja Aleksić, odigrala je i meč protiv Amerike, a pred sam kraj odmenila ju je iskusnija Mina Popović. Takođe, uz ime srednjeg blokera Srbije stoji zlato osvojeno u Japanu 2018. godine:
– Trijumf nad Amerikom i ulazak u finale Svetskog prvenstva posle ovako napornog i dugog leta iza nas je zaista veliki uspeh. Bila sam deo ekipe i kada se pre četiri godine igralo finale. To je neverovatan osećaj, znati da si među dve najbolje ekipe u svetu. Srećne jesmo, ali nam ostaje još jedna, najbitnija utakmica, još uvek nismo ostvarile svoj cilj. Pokazale smo da smo sjajan tim, jedini koji je ostao neporažen na ovom takmičenju. Nadam se da će tako i ostati do kraja!

Poraz košarkaša Partizana od Baskonije posle produžetka
VITORIJA - Košarkaši Partizana poraženi su večeras na gostovanju Baskoniji 103:96 (14:23, 23:19, 21:26, 22:21,14:7) u utakmici drugog kola Evrolige. Crno-beli su i drugi put ove sezone u elitnom takmičenju ostali bez trijumfa i to na neverovatan način, pošto je Markus Hauard pogodio čudesnu trojku, uz zvuk sirene, za produžetak.
U dodatnih pet minuta Baskijci su iskoristili psihološku prednost i upisali drugi trijumf. Hauard je meč završio sa 33 poena, osam trojki, dok je Metju Kastelo ubacio 19. Kod Partizana Kevin Panter postigao je 26, a Zek Ledej 23 poena. Matijas Lesor ubacio je 19, a Džejms Naneli 13 poena, prenosi Tanjug.
 Partizan u narednom kolu, 18. oktobra, dočekuje Olimpiju iz Milana.

Pobede Olimpijakosa i Makabija u Evroligi
Košarkaši Olimpijakosa pobedili su večeras u Atini Žalgiris sa 90:80 (18:21, 26:14, 23:23, 23:22), u utakmici drugog kola Evrolige.
Grčku ekipu predvodio je Saša Vezenkov sa 23 poena i 14 skokova. Mustafa Fol postigao je 16 poena, Kostas Slukas 15 poena uz šest asistencija, a sa 15 poena utakmicu je završio i Janulis Larencakis.
U ekipi Žalgirisa najefikasniji je bio Ignjas Brazdeikis sa 21 poenom, Tajler Kavano dodao je 12 poena i sedam skokova, a Kenan Evans 14 poena.
Olimpijakos ima obe pobede, a Žalgiris je pretrpeo oba poraza.
Košarkaši Fenerbahčea pobedili su u Istanbulu Makabi iz Tel Aviva sa 86:71 (23:20, 23:12, 19:20, 21:19).
Srpski košarkaš Marko Gudurić postigao je 23 poena i imao je šest skokova u turskom timu. Džonatan Motli postigao je 16 poena uz šest skokova, a dobru partiju prikazao je i Nik Kalates, koji je postigao 13 poena i imao po devet skokova i asistencija, prenosi Beta.
U ekipi iz Tel Aviva najefikasniji su bili Vejd Boldvin sa 14 poena, Lorenco Braun sa 13 poena uz šest skokova i Džoš Nebo sa 12 poena uz devet skokova.
Fenerbahče sada ima dve pobede u ligi, a Makabi pobedu i poraz.

Košarkaši Igokee pobedili Borac u ABA ligi
LAKTAŠI - Košarkaši Igokee pobedili su večeras Borac iz Čačka 90:78 u utakmici trećeg kola ABA lige. Ekipa iz Laktaša sada ima skor 2-1, dok je Borac i dalje bez pobede. Najefikasniji u Igokei bio je Nikola Tanasković sa 16 poena, dok je kod Borca isti učinak imao Aleksa Novaković.

Evroliga priznala sudijsku grešku nad Micićem koja je Efes koštala pobede
Evroliga je priznala da su sudije pogrešile što nisu dosudile faul nad Vasilijem Micićem na šest sekundi do kraja četvrte četvrtine utakmice između Monaka i Efesa.
Plejmejker Anadolu Efesa je pri rezultatu 82:82 šutnuo trojku, pokušavajući da svoju ekipu dovede do vođstva. Micić je šut promašio, a prilikom doskoka na nogu su mu stali Džon Braun i Džeron Blosomgejm. Sudije su dozvolile nastavak utakmice, što ju je odvelo u produžetak.
Evroliga je objasnila situaciju.
„Prilikom doskoka posle šuta za tri poena Džon Braun iz Monaka stao je na nogu Vasilija Micića a zatim je Džerom Blosomgejm takođe stupio u kontakt sa istom nogom košarkaša Anadolu Efesa. Ovo se dogodilo pre nego što su mu se obe noge vratile na parket i nije dosuđen faul u igri”, poručili su iz elitnog evropskog takmičenja, prenosi RTS.
Odluku sudija su okarakterisali kao pogrešnu.
„Odluka je bila pogrešna. Sudija je trebalo da dosudi ličnu grešku Džonu Braunu zbog prekršaja u činu šutiranja, što je trebalo da rezultira sa tri slobodna bacanja Vasiliju Miciću na pet i po sekundi do kraja regularnog toka utakmice”, oglasili su se iz Evrolige.
Monako se u nadoknadi vremena pokazao kao bolji rival i slavio 95-92.

Dragan Milosavljević se vratio u Megu
Srpski košarkaški reprezentativac Dragan Milosavljević je novi igrač Mege, saopštio je danas beogradski klub.

On je već nastupao za Megu u Superligi u sezoni 2020/21 kada je po prvi put u istoriji kluba ostvaren plasman u finale plej-ofa Superlige.

Milosavljević je rođen 11. maja 1989. godine, visok je 198 centimetara i igra na poziciji dva. U bogatoj igračkoj karijeri je nastupao za Napredak iz Kruševca, Radnički iz Kragujevca, Partizan, Albu iz Berlina, Unikahu, Bursu i Fuenlabradu.

Sa Partizanom je osvojio dve Jadranske lige, čcetiri titule i dva kupa Srbije, uz priznanje za MVP-a plej-ofa Srbije 2013. godine, dok je sa Albom 2016. godine osvojio nemački kup.

Sa reprezentacijom Srbije je osvojio srebro na Evrobasketu 2017. godine, a takođe je nastupio i na EP 2015.

View this post on Instagram

A post shared by KK Mega (@bcmegabasket)

„Crno-beli” u Vitoriji
Košarkaši Partizana večeras (20.30 časova) u Vitoriji imaju obavezu da igraju mnogo bolje nego pre nedelju dana u Berlinu, na otvaranju evroligaške sezone, kada ih je Alba lako savladala. To je uoči polaska u ovaj grad na severu Španije istakao trener „crno-belih” Željko Obradović:
– Apsolutno nam je jasno gde smo grešili. Bio je period u finišu prve deonice i period druge, videla se reakcija igrača posle toga, ali tada je bilo kasno, utakmica je bila izgubljena. Naša prva ambicija je jasna – da izgledamo bolje nego u Berlinu…
Baskonija je, objektivno, bolji tim od Albe, tako da će Partizan biti pred velikim izazovom. Ono što je slično kod današnjih rivala jeste to da imaju po nekoliko novih igrača i da im predstoji uigravanje. Domaćin ima i novog trenera Đoana Penjaroju koji je na startu Evrolige vodio ekipu do pobede na gostovanju protiv svog dojučerašnjeg tima Valensije (81:71).
„Crno-belima” će ovo biti četvrta utakmica u novoj sezoni i četvrto gostovanje. U regionalnom takmičenju imaju dve ubedljive pobede, protiv Cibone i MZT-a, a na evropskoj sceni pomenuti poraz od Albe. Baskonija je u prva tri kola španske ACB lige pobedila samo jednom, u prvom kolu, kod kuće protiv Unikahe (103:89), a zatim pretrpela dva poraza, u gostima od Barselone (89:74) i na svom terenu od Tenerifa (85:79).
Za španski tim igra srpski reprezentativac Vanja Marinković, najmlađi kapiten u istoriji Partizana, kome je ovo četvrta sezona u Španiji i druga u Vitoriji. Igra Baskonije najviše zavisi od američkog plejmejkera Darijusa Tompsona (u ACB prosek 15,7 poena, 5,7 as) koji je sa 11 asistencija doneo prevagu protiv Valensije, a na toj utakmici istakli su se i estonski centar Majk Kocar (21 poen) i iskusno litvansko krilo Rokas Gjedraitisa (19). Marinković je u domaćem šampionatu treći strelac ekipe (prosek 9), iza Tompsona i Gjedraitisa, ali ovaj sastav ima još nekoliko dobrih šutera koji bi svakog trenutka mogli da prorade…
Krilo Daulton Homs je letos bio prvo pojačanje Baskonije, a došao je iz razvojne NBA lige, u kojoj je imao zapažene partije u filijali Nju Orleansa. Iz NBA je stigao doskorašnji saigrač Nikole Jokića u Denveru, plejmejker Markus Hauard, kome bi evropski način igre trebalo da odgovara.
Pored Kocara (visok 211 centimetara), koga je Partizanova publika mogla da vidi nedavno u Evrokupu, dok je igrao za Hamburg, trener Penjaroja u reketu može da računa i na Stiva Inoka (208 cm, 25 godina) iza koga je tek jedna klupska sezona u Evropi (bio lane u Obradoriju) ali i potencijal za Evroligu; kao i na nekadašnjeg člana San Antonija Meta Kostela (208 cm) koji je, doduše, u najboljoj ligi sveta odigrao svega četiri meča i postigao četiri poena ukupno.
Letonski plej u redovima španskog tima Arturs Kuruc je brat Rodionsa Kuruca, prošlogodišnjeg igrača Partizana i jedne od najlošijih „investicija” u modernoj istoriji „crno-belih„.
– Skautirali smo Baskoniju, gledali sve njihove utakmice koje su odigrali do sada, uključujući i poslednju protiv Tenerifa koju su izgubili iako su bili nadomak pobede. Odatle krećemo, počinjemo sa odbranom. Radili smo naporno prethodnih dana. Nastavićemo da radimo. Posle Albe smo imali meč protiv MZT-a i tu pripremu smo iskoristili tako što smo svi zajedno odgledali meč protiv Albe – naglasio je trener Obradović.
Najmlađi igrač Partizana Tristan Vukčević, koji je kao sedamnaestogodišnjak debitovao u ACB ligi (dok je bio član Reala), ovako najavljuje susret u Vitoriji:
– Baskonija je dobra ekipa. Moramo da uđemo čvrsto u utakmicu, da budemo mnogo bolji u odbrani i pokažemo da možemo mnogo bolje u odnosu na meč sa Albom.

Remi fudbalera Novog Pazara i Vojvodine
NOVI PAZAR – Fudbaleri Novog Pazara i Vojvodine odigrali su večeras nerešeno 1:1, u utakmici 15. kola Superlige Srbije.
Domaćin je poveo golom Bojice Nikčevića u 11. minuti iz jedanaesterca, koji je nad Andrijom Majdevcem skrivio Vladimir Miletić.
Bod Vojvodini doneo je Aleksandar Busnić u 59. minutu, javlja Tanjug.
Meč na Džaizkoin areni pratilo je oko 5.000 gledalaca.
Posle nekompletnog kola, Novi Pazar je peti na tabeli sa 26 bodova, a sledi šestoplasirana Vojvodina sa 23.
Pazar u 16. kolu dočekuje ekipu Voždovca, dok Vojvodina gostuje kruševačkom Napretku.

Remi novosadske i lučanske Mladosti
NOVI SAD – Fudbaleri Mladosti igrali su danas u Novom Sadu nerešeno 1:1 sa ekipom Mladosti iz Lučana u prvom meču 15. kola Superlige Srbije.
Domaći su poveli golom Novice Maksimovića u 28. iz penala, a Mladost iz Lučana je do boda došla u 78. minutu pogotkom Marka Mirića.
Mladost iz Lučana je trenutno na 12. mestu na tabeli sa 13 bodova. Novosađani su pretposlednji na tabeli SLS sa samo 10 bodova, javlja Tanjug.
Mladost će u narednom kolu u Novom Sadu igrati sa Radnikom, dok će Mladost iz Lučana gostovati Spartaku.

Gvardiola veruje da je Liverpul najveći rival Sitiju za titulu u Premijer ligi
Trener fudbalera Mančester sitija Pep Gvardiola rekao je danas da je Liverpul i dalje najveći protivnik u borbi za titulu u Premijer ligi, kao i da očekuje težak meč.
„Ako biste postavili to pitanje deset utakmica do kraja, rekao bih da Liverpul ne može da dođe do vrha. Ali kada smo u poziciji u kojoj smo sada i sa Svetskim prvenstvom, sve može da se desi. Znam kakav kvalitet imaju. Uvek je bila teška utakmica i ne očekujem ništa drugo”, rekao je Gvardiola, preneo je Bi-Bi-Si.
Fudbaleri Mančester sitija gostovaće u nedelju ekipi Liverpula, u meču 11. kola Premijer lige.
Dvostruki uzastopni prvaci Engleske trenutno zauzimaju drugo mesto sa 23 boda, dok je Liverpul na 10. mestu sa 10 bodova, javlja Beta.
Prošle sezone Siti je do titule došao u poslednjem kolu pobedom nad Aston Vilom sa 3:2, a drugo mesto je sa bodom zaostatka zauzeo Liverpul.
Liverpul je prethodne sezone osvojio Liga kup i FA kup, dok su u finalu Lige šampiona poraženi od Real Madrida (1:0).
„Pre nekoliko meseci Liverpul se borio za četiri titule, imali su više šuteva, posed, sve i u finalu su izgubili. Ovo je isti tim, isti trener, stvari se mogu promeniti. To je deo takmičenja. Ne gledam dobre ili loše trenutke, analiziram ih kao tim, uvek očekujući najbolje od njih”, dodao je Gvardiola.
Meč između Liverpula i Sitija na programu je u nedelju od 17.30.

Kante neizvestan za Mundijal u Kataru
PARIZ – Fudbaler Čelsija i francuski reprezentativac N'Golo Kante mogao bi zbog povrede da propusti predstojeće Svetsko prvenstvo u Kataru, prenosi L'ekip.

Kante je ove sezone odigrao samo dva meča za Čelsi u Premijer ligi zbog povrede butnog mišića.

On se treninzima vratio pre dve nedelje, ali prema pisanju francuskih medija oporavak fudbalera Čelsija ne ide po planu, javlja Tanjug.

Kante će morati da propusti još najmanje četiri utakmice londonskog kluba zbog čega je neizvestan njegov nastup na SP.

Selektor Francuske Didije Dešan najavio da će devetog novembra objaviti spisak fudbalera za Mundijal u Kataru, a tada će biti poznato da li će Kante igrati na SP.

Mundijal će biti održan od 20. novembra do 18. decembra, a Francuska će biti u grupi D sa Australijom, Danskom i Tunisom.

Moguć povratak Santa u Premijer ligu
VULVERHEMPTON - Bivši trener Totenhema, Nuno Espirito Santo, u konkurenciji za novog trenera Vulvsa.
Britanski Skaj Sport javlja da je Santo je jedan od glavnih favorita za naslednika Bruna Laža, samo 17 meseci nakon što je prvobitno napustio klub iz Vulverhemptona. 
Vulvse je prethodno odbio Hulen Lopetegi, koji je slobodan nakon otkaza u Sevilji, uz obrazloženje da želi da se posveti porodici. 
Santo je nakon otkaza u Vulvsima bio trener Totenhema, ali ga je u londonskom klubu zbog loših rezultata smenio Antonio Konte. Pod njegovom trenerskom palicom, Pevci su u 17 utakmica ostvarili samo 8 pobeda.

Klop: Čeka nas puno posla protiv Sitija, Haland je čudo
LIVERPUL - Menadžer Liverpula Jirgen Klop izjavio je da njegove fudbalere očekuje puno posla na derbi meču 11. kola Premijer lige protiv Mančester sitija, prenose britanski mediji.

"Mi u nedelju igramo protiv Erlinga Halanda, najboljeg napadača na svetu u ovom trenutku. Ono što moramo da napravimo jeste da primi u noge što manje lopti. Znamo da će sve to biti jako teško, jer zamislimo da i zaustavimo njega. A, šta sa svim ostalim vrhunskim igračima? Kako ćemo njih da zaustavimo? Čeka nas puno posla", rekao je Klop.

Haland je ove sezone postigao 20 golova na 13 mečeva u svim takmičenjima za Mančester siti.

"U njemu je Siti dobio kompletan paket. On nije samo fizički moćan, on je tehnički neverovatno kvalitetan igrač. Haland je i inteligentan fudbaler, maksimalno koristi baš svaku situaciju na najbolji način. Poseban igrač, čudo. I možemo i znamo da se suprotstavimo tako sjajnom sastavu kao što je Siti", naveo je Klop.

Mančester siti je drugi na tabeli sa 23 boda, dok je Liverpul deseti sa 10. Utakmica između Liverpula i Sitija biće odigrana u nedelju od 17.30 sati na "Enfild roudu".

Belorusi će igrati sa tzv. Kosovom u kvalifikacijama za Evropsko prvenstvo
Belorusija će igrati sa fudbalerima takozvane države Kosovo u kvalifikacijama za Evropsko prvenstvo 2024. godine, rekao je beloruski ministar spoljnih poslova Vladimir Makej.
Belorusija, koja ne priznaje samoproglašenu nezavisnost južne srpske pokrajine, ranije je dobila dozvolu Srbije da kao domaćin igra u Novom Sadu, a nove okolnosti su stavile znak pitanja na takav dogovor, piše Sputnjik.
Makej je istakao da sport ne treba da ima veze sa politikom.
„Jasno je da mi ne priznajemo Kosovo, ali smo ranije imali situacije gde su predstavnici Kosova dolazili na takmičenja, imali smo to na Evropskim igrama u Belorusiji pre nekoliko godina. I predsednik Srbije je bio prisutan tada, kada su nastupali kosovski sportisti”, istakao je Makej.
On je naveo i da su, uprkos devizi da politika ne treba da ima veze sa sportom, ruski i beloruski sportisti pod sankcijama zbog vojne operacije u Ukrajini.
„Takva odluka je apsolutna okrutnost i podlost”, istakao je Makej.
Podsetimo, Belorusija se u kvalifikacijama za Evropsko prvenstvo 2024. godine nalazi u grupi sa tzv. Kosovom, Švajcarskom, Rumunijom, Andorom i Izraelom.

Šta Real radi kako bi njegovi igrači osvojili „Zlatnu loptu”
U ponedeljak 17. oktobra biće poznat dobitnik „Zlatne lopte” za sezonu 2021/22. Iako se još ne zna ko će osvojiti najprestižniju individualnu nagradu u svetu fudbala veliki favorit je Karim Benzema, koji je kao najbolji strelac španskog prvenstva i Lige šampiona odveo „kraljevski klub” do titule u oba takmičenja.
Nedavno je objavljen navodni poredak u kom je ubedljivo prvi Benzema sa 521 poenom, a slede ga Sadio Mane iz Bajerna (298), Vinisijus Žunior iz Reala (190), Mohamed Salah iz Liverpula (179), Robert Levandovski iz Barselone (99)...
Direktor „Frans fudbala”, francuskog lista koji tu nagradu dodeljuje od 1956. godine, Paskal Fere dao je za agenciju EFE intervju koji su španski mediji proglasili kontroverznim.
„Real najbolje zna kako treba voditi kampanju da njegovi igrači dobiju „Zlatnu loptu” i nije ni najmanje čudo zašto su baš oni osvojili najviše nagrada”, poručio je Fere, a piše Indeks.
Potom je objasnio na šta tačno misli:
„Florentino Perez je u tome majstor, stalno vodi kampanje. Da se razumemo, kampanja ne odlučuje pobednika, ali vam može oduzeti glasove ako šalje pogrešnu poruku. On to vodi prećutno i glatko. Pre su gurali samo Ronalda, sad samo Benzemu. Na taj način im se glasovi ne razbacuju”.
Real je imao sedam različitih osvajača „Zlatne lopte”, koji su tu nagradu u dresu Madriđana osvojili 11 puta. Uz Kristijana Ronalda to su bili Luka Modrić, Nazario da Lima Ronaldo, Fabio Kanavaro, Luis Figo, Rejmond Kopa i Alfredo di Stefano.
Najveći favorit za ovogodišnje prestižno priznanje, Karim Benzema, je prošle sezone na 32 meča u Primeri postigao 27 golova, a u Ligi šampiona 15 pogodaka na 12 susreta. Francuz nastavlja sa dobrim partijama i ove sezone pošto je na pet utakmica u španskom šampionatu dao tri gola, dok u elitnom takmičenju na tri meča još nije bio strelac.

Drejkov logo na dresovima igrača Barselone u „el klasiku”
BARSELONA – Fudbaleri Barselone će na dresovima, u prvom ovosezonskom derbiju protiv Real Madrida, imati logo kanadskog repera Drejka, saopštio je danas taj klub. Barselona je navela da će na dresovima igrača biti logo umetnika nagrađenog Gremijem u obliku sove, a nakon što je prošle sezone dogovorila saradnju sa kompanijom Spotifaj.
Barselona i kompanija za striming muzike su prošle sezone dogovorili 12-godišnje partnerstvo, koje uključuje preimenovanje stadiona u „Spotifaj Kamp Nou”, kao i stavljanje loga na dresove, javlja Beta.
Španski mediji su ranije naveli da ugovor vredi više od 400 miliona evra.
Prvi ovosezonski „el klasiko” igra se u nedelju u Madridu od 16.15.
Barselona i Real Madrid u ovaj meč ulaze izjednačeni, pošto na vrhu tabele Primere imaju po 22 boda.
         View this post on Instagram            A post shared by champagnepapi (@champagnepapi)

Stojković: Vlahović nije isti igrač u nacionalnom timu i Juventusu
Selektor fudbalske reprezentacije Srbije Dragan Stojković izjavio je danas da Dušan Vlahović „nije isti” igrač u nacionalnom timu i Juventusu, ali je istakao da ga to ne brine. Stojkovića je, pred duel Torina i Juventusa u kojem će igrati više srpskih fudbalera, Gazeta delo Sport pitala da li je zabrinut za Vlahovićevu formu na nešto više od mesec dana pre početka Svetskog prvenstva.
„Ne, nisam zabrinut za Dušana, meni je bitno da je on fizički dobro. Uvek je davao golove i nastaviće da to čini”, rekao je selektor Srbije.
„Svi vide da je Vlahović koji igra za Srbiju drugačiji od onog iz Juventusa, ali to nije moj problem. Od Dušana svi očekuju mnogo, a u najboljim klubovima, poput Juventusa, kada ne pobediš uvek je veliki pritisak na napadačima”, dodao je on.
Stojković je dodao da će Vlahović sutra postići gol u derbiju protiv Torina.
„I onda svima plaća večeru posle utakmice”, dodao je selektor Srbije, prenosi Beta.
Stojković je govorio i o Filipu Kostiću, koji je ovog leta prešao iz Ajntrahta u Juventus.
„Filipu je potrebno vreme da se prilagodi na ligu kao što je Serija A. Ako se rezultati Juventusa poprave, ljudi će ga drugačije doživljavati. (Trener Juventusa Masimilijano) Alegri je inteligentan i siguran sam da će pronaći rešenje da preokrene stvari”, rekao je Stojković.
Fudbaler Lacija Sergej Milinković-Savić je, po mišljenju Stojkovića, igrač sredine terena koji nedostaje Juventusu.
„Ali, ja sam trener, ne menadžer. Milinković-Savić je vrhunski igrač i uvek će igrati za Srbiju bez obzira na klub”, rekao je Stojković.
Utakmica desetog kola Serije A između Torina i Juventusa na programu je sutra od 18.00.
„Očekujem težak derbi. Juventus mora da pobedi, ali je Torino tim koji može da iznenadi”, rekao je Stojković.
Juventus je trenutno osmi na tabeli italijanskog šampionata sa 13 bodova, dok je Torino deseti sa dva boda manje.

Objavljena lista mladih fudbalera za nagradu „Golden boj”
TORINO – Italijanski list „Tutosport” objavio je spisak od 20 fudbalera, koji su ušli u finalnu listu kandidata za nagradu „Golden boj”, koja se dodeljuje najboljem mladom fudbaleru sveta.
Na spisku se nalaze igrači Borusije iz Dortmunda Karim Adejemi i Džud Belingem, zatim Ansu Fati, Gavi i Pedri iz Barselone, Rajan Gravenberh, Džamal Musijala i Matijs Tel iz Bajerna, Antonio Silva iz Benfike, Eduardo Kamavinga iz Reala, Fabio Karvaljo iz Liverpula, Vilfrid Gnonto iz Lidsa, Joško Gvardiol iz Lajpciga, Fabio Mireti iz Juventusa, Niko iz Valensije, Nunjo Mendeš iz Pari Sen Žermena, Đorđo Skalvini iz Atalante, Benjamin Seško iz Salcburga, Destini Udogi iz Udinezea i Nikola Zalevski iz Rome, javlja Tanjug.
Nagrada se dodeljuje igračima ispod 21 godine. Ovo priznanje dodeljuje se od 2003. godine, a prvi dobitnik bio je Holanđanin Rafael van der Vart.
Osvajali su ga između ostalih Lionel Mesi, Vejn Runi, Serhio Aguero, Sesk Fabregas, Mario Baloteli, Pol Pogba, Isko, Kilijan Mbape, Erling Haland...

Barselona hoće da raskine ugovor sa Pikeom
BARSELONA – Čelnici Barselone planiraju da što pre raskinu ugovor sa legendarnim fudbalerom katalonskog kluba Đerarom Pikeom, prenosi španski sportski list „Marka”.
Pike je jedan od najplaćenijih fudbalera u Barseloni, a ne želi da pristane na smanjenje plate. Španski mediji podsećaju da Barselona godinama pokušava da smanji Pikeova primanja, ali fudbaler uporno odbija ponude katalonskog kluba pošto tvrdi da ga štite propisi španske La Lige.
„Na generalnoj skupštini kluba prošle nedelje odlučeno je da se eliminišu ugovori koji opterećuju klupski budžet. Iako niko nije imenovan, jasno je da je prvi na tom spisku Pike”, navodi se u tekstu „Marke”.
Trener Barselone Ćavi Ernandez pokušao je da ubedi Pikea da napusti ekipu sa „Nou Kampa”, pošto mu je saopštio da je izgubio mesto startera i da je trenutno peti izbor, ali je fudbaler saopštio da želi da ostane u katalonskom klubu do kraja ugovora, odnosno do juna 2024, javlja Tanjug.
Pike (35) je član Barselone od 2008. godine, a za katalonski klub odigrao je 612 utakmica i postigao je 52 gola. Sa ovim klubom osvojio je 30 trofeja. Ove sezone odigrao je ukupno 436 minuta na šest utakmica.

Zašto Mbape napušta PSŽ - pozadina sukob sa Nejmarom i  Mesijem
MADRID - Neispunjena obećanja čelnika Pari Sen Žermena glavni su razlog zašto je francuski fudbalski reprezentativac Kilijan Mbape odlučio da napusti pariski klub, prenosi španski sportski list "Marka".

"Čelnici kluba nisu uradili ono što su obećali kada su obnovili ugovor sa Mbapeom, koji je postao najplaćeniji fudbaler na svetu. Prvo obećanje bilo je da će Mbape postati neprikosnoveni sportski lider projekta, a to je podrazumevalo odlazak Nejmara iz PSŽ-a. Mbape je već u julu želeo da nađe rešenje i napusti PSŽ, jer je Nejmar automatski aktivirao klauzulu u svom ugovoru i produžio saradnju sa šampionom Francuske do 2027. Bio je to Nejmarov prkosan odgovor na nameru saigrača i kluba da ga se otarase - ne samo da ne odlazim, nego produžavam ugovor na još godinu dana", prenosi "Marka".

Španski list podseća da je Mbape u maju produžio ugovor sa "svecima", a da bi ostao u klubu pokrenuti su svi nacionalni resursi, čak i predsednik Francuske Emanuel Makron.

"U obnovi Mbapeovog ugovora stajao je i ponos cele zemlje. Mbape je konsultovan u izboru Lusa Kamposa za sportskog direktora, čelnici kluba tražili su od njega odobrenje da postave trenera Kristofa Galtijea, a pre svega, uveravali su ga da Nejmar, njegov veliki rival, neće ostati dugo u klubu iako je Brazilac imao ugovor do 2026. Čelnici PSŽ-a uveravali su Mbapea da imaju 500 miliona evra da isplate Nejmara i Lea Mesija u slučaju da francuski napadač bude tražio da dvojica njegovih saigrača napuste klub. Mbape nije istakao Mesija, ali jeste Nejmara, smatrajući da je njegov nedostatak profesionalizma štetan za PSŽ", navodi "Marka".

Rukovodstvo PSŽ-a nije moglo da se oslobodi Nejmara uprkos činjenici da ga je tokom leta nudilo klubovima širom Evrope, uglavnom timovima Premijer lige, ali učinak brazilskog fudbalera i visoka plata (30 miliona evra neto) bili su prepreka za transfer.

"Čelnici PSŽ-a nisu mogli da održe obećanje da će ''likvidirati'' ugovor Nejmaru, jer su shvatili da bi to bio ogroman skandal i kršenje finansijskog fer-pleja. Mbape je tražio da PSŽ dovede Aurelijena Čuamenija, koji je na kraju završio u Realu. Sve ovo je uticalo da Mbape ne vidi sebe u Parizu i sa Nejmarom u istoj svlačionici", zaključuje "Marka".

Nejmaru preti do pet godina zatvora
Brazilska investiciona kompanija DIS zatražila je zatvorsku kaznu do pet godina i novčanu kaznu do 195 miliona evra za brazilskog fudbalera Nejmara zbog navodne prevare i korupcije.
Kompanija DIS podnela je tužbu protiv Nejmara, njegovih roditelja, Barselone, Santosa, bivših predsednika katalonskog kluba Đozepa Marije Bartomeua i Sandra Rasela, kao i nekadašnjeg prvog čoveka Santosa Odilija Rodrigeza.
Ova kompanija je posedovala 40 odsto prava na Nejmara dok je igrao za Santos. Iz DIS tvrde da je prodaja Nejmara 2013. godine katalonskom klubu bila znatno ispod tržišne vrednosti brazilskog fudbalera.
„Nejmarova prava nisu prodata najboljem ponuđaču. Bilo je klubova koji su nudili do 60 miliona evra”, rekao je advokat kompanije DIS Paulo Naser, prenosi Tanjug.
Barselona je 2013. godine zvanično objavila da je transfer Nejmara u katalonski klub iznosio 57,1 milion evra, a od toga je 40 miliona plaćeno porodici brazilskog fudbalera.
Kompaniji DIS pripalo je 40 odsto od preostalih 17,1 milion evra koliko je plaćeno Santosu. Suđenje za potencijalnu prevaru i korupciju u transferu Nejmara u katalonski klub 2013. godine počeće u ponedeljak u Barseloni.
Nacionalni sud Španije počeo je da razmatra ovaj slučaj u novembru 2016. godine, ali su optužbe kasnije odbačene zbog nedostatka dokaza. Kompanija DIS podnela je žalbu za preispitivanje slučaja pošto tvrde da je najveći deo iznosa transakcije bio skriven.

Milojević: Pobedili smo sami sebe, „spavali” smo kod golova
BUDIMPEŠTA - Šanse za prolaz i dalje su tu, ali sad više nije sve u našim rukama. Nismo iskoristili ovu prvu brejk šansu i to moramo da prevaziđemo, da u narednom meču igramo koncentrisanije u završnici, rekao je sinoć trener fudbalera Crvene zvezde Miloš Milojević posle poraza od Ferencvaroša u Budimpešti sa 2:1.
„Nije nas iznenadio Ferencvaroš, ovako nešto smo očekivali. Iskoristili su dva momenta u kojima mi „spavamo”, posebno ne bih da komentarišem drugi gol, glavom sa 11 metara, to ne sme da se dešava”, izjavio je Milojević na konferenciji za medije. Pobedili smo sami sebe, ocenio je Zvezdin trener.
„Nismo naučili iz naših grešaka, opet nam se dešava u Evropi da gubimo, a nismo bili inferiorni”, istakao je Milojević i konstatovao da je izlazak Sekua Sanogoa poremetio ekipu, pa je u nedostatku zamene morao da rizikuje sa ofanzivnijom varijantom, prenosi Tanjug.
  </div>
  <div id="magazin">
Preminuo Robi Koltrejn, glumac iz Harija Potera
LONDON - Škotski glumac Robi Koltrejn, najpoznatiji po ulozi Rubijusa Hagrida u serijalu filomova Hari Poter, preminuo je u 73. godini, saopštio je danas njegov agent.
„Robija ćemo verovatno najbolje pamtiti u narednim decenijama kao Hagrida... To je uloga koja je donela radost i deci i odraslima”,naveo je njegov agent, preneo je Tanjug.
Koltrejna će šira publika pamtiti i po ulozi Valentina Žukovskog u filmovima „Zlatno oko” i „Svet nije dovoljan” iz serijala filomova o Džejmsu Bondu.

Aktivistkinje prosule supu po slici Van Goga vrednoj 84,2 miliona dolara
LONDON – Klimatske aktivistkinje prosule su danas konzerve supe po slici čuvenog slikara Vinseta van Goga „Suncokreti” u Londonskoj nacionalnoj galeriji, saopštila je grupa „Stop nafti”.
Grupa, koja protestuje već dve nedelje u prestonici Velike Britanije, prikazala je video snimak, na kojem dve žene bacaju dve konzerve supe od paradajza preko slike, jedne od pet verzija koje su izložene u muzejima širom sveta, preneo je Rojters.
„Policija je brzo stigla na lice mesta u Nacionalnu galeriju, neposredno nakon što su dve aktivistkinje „Stop nafti” bacile tečnost na sliku i onda su se lepkom zalepile za zid”, navela je policija na Tviteru, javlja Tanjug.
Obe aktivistkinje su uhapšene za nanošenje materijalne štete i narušavanje reda, dodaje se.
Iz galerije nisu komentarisali incident.
„Stop nafti” navodi da je slika, koja je iz 1888. godine, vredna 84,2 miliona dolara.
Grupa aktivista je blokirala puteve oko parlamenta prethodnih nekoliko dana, a prošle nedelje policija je rekla da je više od 100 ljudi uhapšeno na protestima ekoloških grupa.

Tviter uvodi inovacije
Ako testiranje prođe pozitivno Tviter bi mogao da u potpunosti blokira pominjanja ili da se ona limitiraju samo na pratioce određenog naloga.
Jedna od najgorih stvari na Tviteru je što postoji mogućnost pominjanja ljudi i koje ne poznajete i što je ovu funkcioju veoma brzo moguće zloupotrebiti. Međutim, kompanija sada radi na načinu koji će omogućiti kontrolisanje pominjanja korisnika, prenosi Engadget. Prema navodima istraživača Džejn Mančun Vong, Tviter testira mogućnost da se u potpunosti blokiraju pominjanja ili da se limitiraju na ljude koji već prate korisnika.
Omogućavanje korisnicima bolju kontrolu na pominjanjima na mreži je u skladu sa ostalim nedavnim promenama, koje je Tviter implementirao u okviru svoje bezbednosti, poput limitiranja odgovora i mogućnosti da se vaše pominjanje izbriše iz tema razgovora.
Nova funkcija će omogućiti poboljšano korisničko iskustvo na mreži, a to se posebno odnosi na one koji se mogu naći na meti trolova.

Konstrakta predložena za nominaciju za Gremi
Srpska predstavnica na „Evrosongu” Konstrakta će, ukoliko bude prihvaćen predlog, postati prva Srpkinja nominovana za jednu od najprestižnijih muzičkih nagrada – Gremi.
Ana Đurić je rekla da je trenutno u razmatranju za nominaciju za Gremi, i to u kategoriji za Najbolji nastup za pesmu koju je izvela na ovogodišnjev Evrosongu i sa kojim je osvojila peto mesto. Konstrakta je predložena i za nominaciju za Najboljeg novog izvođača.
Izbor nominacija održaće se do 23. oktobra, a zvanična lista nominovanih biće objavljena u novembru. Dodela Gremija održaće se u februaru naredne godine.

View this post on Instagram

A post shared by @konstrakta

Posle više od dve godine kruna Kipa slobode otvorena za turiste
Kip slobode koji je simbol za imigrante koji dolaze u Ameriku bio je zatvoren zbog pandemije za posetioce od marta 2020. godine. Sada dve i po godine kasnije, javnost ponovo može da uđe u krunu Kipa slobode.
Dok su se delovi Kipa slobode postepeno ponovo otvarali tokom pandemije, vidikovac sa krune je bio zatvoren više od dve i po godine sve do utorka.
Služba nacionalnog parka, koja upravlja spomenikom grada Njujorka, nije želela da previše reklamira otvaranje spomenika jer se krajem oktobra očekuje proslava 136. godišnjice od kada je spomenik postavljen kao simbol grada koji nikad ne spava.
„Ljudi su zaista bili uzbuđeni zbog vesti. Interesovanje za posetu je ogromno“, rekao je Džeri Vilis, portparol Nacionalne statue slobode, prenosi Si-En- En.

Holandska princeza napustila studije zbog ugrožene bezbednosti
Holandski kralj Vilem Aleksander i kraljica Maksima otkrili su da njihova osamnaestogodišnja ćerka, princeza Amalija, više neće moći slobodno da se kreće zbog mogućnosti napada ili kidnapovanja, već samo uz povećane mere bezbednosti.
Prema saznanjima policije, princeza Amalija i holandski premijer Mark Rute mogli bi da postanu mete napada organizovanog kriminala.
Princeza Amalija se vratila kući u Hag iz Amsterdama gde je boravila zbog studiranja.
Holandski kralj i kraljica su emotivno govorili o tome na konferenciji na novinare tokom zvanične posete Švedskoj. Kraljica Maksima je rekla da princeza Amalija ne može da ima studentski život kakav imaju ostali i da se hrabro suočila sa dešavanjima.
Kraljevska porodica se nada da su povećane mere sigurnosti za princezu Amaliju privremene, a ona je nastavila da pohađa univerzitet, prenosi Tanjug.

Sofija Loren otvorila još jedan restoran
Pice, fetućine, raviole, paste, ali i slastan tiramisu, kanelone i sladoled - sa menijem prave italijanske kuhinje u Milanu je otvoren još jedan restoran koji nosi ime jedinstvene Sofije Loren.

View this post on Instagram


A post shared by Sophia Loren Restaurant (@sophialorenrestaurant)

Sa upečatljivim stilom i šarmom osamdeseosmogodišnja italijanska diva, dvostruka Oskarovka i žena neverovatne energije pojavila se na otvaranju restorana koji nosi njeno ime. Sofiju je pratio njen sin Karlo Ponti Junior, a u restoranu ju je dočekao vlasnik Lućiano Ćimino, preduzetnik iz Napulja koji je ovakav restoran već otvorio u Firenci.
Restoran se nalazi u samom centru Milana na 400 kvadratnih metara sa tri sale, jedna je posvećena koktelima i vinima, druga je bar-rum a treća - restoran.

View this post on Instagram

A post shared by Sophia Loren Restaurant (@sophialorenrestaurant)

„Želeo sam da ovo bude omaž divi i njenoj kulturi. Prvi restoran je otvoren u Firenci, a do kraja godine otvorićemo i u Bariju”, najavio je Ćimino koji je ispunio obećanje da Sofija bude aktivan promoter i učesnik u kreiranju njegovih restorana.
Sofija Loren osim što je sjajna glumica važi i za vrsnog gurmana, pa je ideju o otvaranju restorana dočekala oberučke. Poznate su njene priče da je odrasla na špagetama, a u šali kaže i da je u njenom životu bilo raznih strasti, a jedna od njih je i strast prema hrani.
„Nijedan reditelj nije uspeo da me natera da držim dijetu i nikada nisam odustala od dobrog tanjira paštašute zbog linije. Najlepši momenti mog života su oni koje sam provela u kuhinji dok sam mesila, pekla, stavljala u rernu kolače”, rekla je glumica.
Ona je priznala da je sa Lućianom povezuje ta ogromna strast ka hrani.

View this post on Instagram

A post shared by Sophia Loren Restaurant (@sophialorenrestaurant)

„Za mene i za Lućiana hrana je sveta stvar i želeli smo da napravimo jednu vrstu hrama posvećenog hrani gde će mnogi moći da uživaju u italijanskoj kuhinji”, rekla je Loren.

Prvi tramvaji u Beogradu – bili namenjeni i pokojnicima, niži od metra plaćali upola cene
Na današnji dan pre 130 godina pušten je u rad prvi tramvaj u Beogradu. Pre naše prestonice, ovakav način prevoza imali su samo Njujork, Pariz, London i Berlin. Prvi tramvaj u Beogradu bio je sa konjskom vučom, koja je išla od Savskog pristaništa do Slavije.
Trasa se prostirala od policijskog komesarijata do Železničke stanice, a potom današnjom Nemanjinom i Resavskom do Oficirskog doma. Odatle je do Slavije korišćena pruga linije, koja je saobraćala od Kalemegdana.
Tramvaj su vukla dva konja, koja su se smenjivala na dva sata, a zaustavljali su se kada bi putnik mahnuo.
Prevoz pokojnika tramvajem 
Krajem iste godine izgrađena je i pruga sa konjskom vučom od Terazija preko današnjeg Trga Nikole Pašića, zatim Bulevarom Kralja Aleksandra i Ruzveltovom ulicom do Novog groblja. Osim putnika, na ovoj liniji je bio planiran i prevoz pokojnika, piše RTS.
Niži od jednog metra plaćali kartu upola cene 
Cena jedne vožnje iznosila je deset para dinarskih, navodi Aleksandar Zajc iz Udruženja istoričara automobilizma. Vojnici „do narednika zaključno”, putnici niži od jednog metra visina i deca do devet godina plaćali su upola cene, dok za „decu koja se drže u krilima” nije naplaćivana vožnja.
Karte nisu plaćali poštari, vatrogasci i policijski službenici. Tadašnja birokratija imala je takođe autentičan popust – „Opštinski službenici ne plaćaju kartu kada idu službeno, ali da ih ne bude više od četiri u jednom vozilu”.
Elektrifikacija 
Preduslov za uvođenje električnih tramvaja bila je izgradnja električne centrale koja je završena avgusta 1893. godine. Naredne godine je i pokrenuta prva elektrificirana linija, a do kraja 1905. godine sve linije bile su na struju.
Godine 1912. u Beogradu je bilo osam tramvajskih linija, na kojima su radila 24 tramvaja i 12 prikolica i kojima se te godine prevezlo ukupno 7.500.000 putnika.
Tramvaji su se prevrtali u Rige od Fere 
Prvi električni tramvaj kretao se prugom koja je od Svetosavskog doma u Dušanovoj ulici išla kroz ulice Rige od Fere i Gradsko polje pored Kalemegdana do Pristaništa. Strma ulica Rige od Fere bila je uzrok nekoliko prevrtanja tramvaja tako da je 1912. godine trasa iz nje prebačena u Knez Mihailov venac.
Danas u Beogradu ssaobraća 12 tramvajskih linija.

Ambasada Srbije na diplomatskoj modnoj reviji u Vašingtonu
Ambasada Srbije učestvovala je na diplomatsko modnom spektaklu u Vašingtonu. Tokom modne revije među modelima dizajnera iz više od 20 zemalja predstavljene su i kreacije dizajnera iz Srbije. U ime naše zemlje publici su se poklonili Igor Todorović i Mihano Momosa.
Prva Gala modna revija u organizaciji projekta „Diplomatija i moda” okupila je dizajnere iz čitavog sveta čije kreacije su nosile prve dame, ali i šefovi država i članovi kraljevskih porodica.

(Foto Tanjug/Ministarstvo inostranih poslova) 

Događaj je organizovan u saradnji projekta „Diplomatija i moda” i učestvovalo je više od 20 ambasada lociranih u Vašingtonu, među kojima je i Ambasada Srbije.

Lutka Barbi po liku Tine Tarner
LOS ANĐELES - Kompanija za proizvodnju igračaka Metel odaje počast čuvenoj američkoj pevačici Tini Tarner, povodom 40. godišnjice njene hit pesme „What's Love Got To Do With It”, tako što će proizvesti lutku Barbi kreirane po njenom liku.
Lutka, koja je deo njihove Barbi muzičke serije, nosiće odeću inspirisanu muzičkim spotom za pesmu - crnu mini haljinu uparenu sa teksas jaknom i imaće njenu prepoznatljivu frizuru.
„Čast mi je što mogu da poželim dobrodošlicu svojoj Barbi u grupi već predstavljenih izuzetnih žena i upoznam više dece sa svojim putovanjem”, navela je 82. godišnja Tina Tarner u saopštenju, prenosi Tanjug.
Tarnerova je osam puta dobila nagradu Gremi i uživala je ogroman uspeh kasnih 1960-ih i ranih 1970-ih. Prestala je da nastupa 2009. godine, nakon što je okončala svoju poslednju turneju.
Rođena je u Tenesiju, a živi u Švajcarskoj.
Lutka se može kupiti na sajtu Matela, preko Amazona i u lancima robnih kuća Volmart i Target.
  </div>
  <div id="vesti">
Suđenje u predmetu Dobrovoljačka odloženo drugi put
SARAJEVO - Početak suđenja u predmetu „Dobrovoljačka”, koje je zakazano za 19. oktobar, drugi put je odloženo, ovog puta zbog ranije preuzetih obaveza tužioca, iako je, tvrde iz Tužilaštva, Sud BiH bio blagovremeno o tome obavešten.
„Početak glavnog pretresa u krivičnom predmetu koji se vodi protiv optuženih Ejupa Ganića i drugih je odložen je za 26. oktobar u 13 sati, zbog obaveze postupajućeg tužioca da u periodu od 17. oktobra do 20. oktobra prisustvuje XV stručnom savetovanju tužilaca u Neumu”, rečeno je za banjalučke „Nezavisne novine” u Sudu BiH.
Iz Tužilaštva su Nezavisnim saopštili da su još 7. oktobra uputili dopis Sudu kojim je predložilo da se početak glavnog pretresa ne zakazuje u periodu od 17. oktobra do 20. oktobra zbog ranije preuzetih obaveza postupajućeg tužioca, a pre nego što je zaprimljen poziv Suda kojim se početak glavnog pretresa zakazuje za 19. oktobar, prenosi Tanjug.
Nezavisne napominju da se ove dve pravosudne institucije nalaze na istoj adresi u Sarajevu, gradu u kojem je u Dobrovoljačkoj ulici zločin počinjen pre pune tri decenije.
Optužnica u ovom slučaju potvrđena je protiv Ejupa Ganića, tadašnjeg člana Predsedništva RBiH, Zaima Backovića, kao člana operativnog Štaba Teritorijalne odbrane (TO) RBiH, Hasana Efendića, kao komandanta Republičkog štaba TO BiH, Hamida Bahta kao komandanta Opštinskog štaba TO Stari grad Sarajevo, te Fikreta Muslimovića, kao načelnika bezbednoti u Republičkom štabu TO BiH.
Optuženi su i Jusuf Pušina, kao pomoćnik ministra unutrašnjih poslova RBiH i načelnik Štaba MUP-a RBiH, Bakir Alispahić kao načelnik Centra službi bezbednosti Sarajevo i član Štaba MUP-a RBiH, Enes Bezdrob, kao načelnik SJB Stari Grad, Ismet Dahić kao komandir Policijske stanice Stari Grad i Mahir Žiško kao načelnik Biroa za istraživanje ratnih zločina.
Ročište je ranije bilo zakazano za 21. septembar, ali je otkazano zbog suspenzije jednog člana sudskog veća.

Plenković: Datum dolaska Porfirija nije idealan, ali bilo bi gore da je uoči godišnjice
ZAGREB - Hrvatski premijer Andrej Plenković komentarisao je danas najavljeni dolazak patrijarha SPC Porfirija u Vukovar i rekao da datum nije idealan i da ga nije birao Zagreb, ali da bi bilo još gore da to bude uoči godišnjice Vukovara.
Plenković je rekao i da zna da se poseta Porfirija poklapa sa godišnjicom pogibije Blage Zadre, komandanta hrvatske vojske, koji je poginuo u borbama za Vukovar. „Znam da je godišnjica pogibije Blage Zadre. Nije Hrvatska birala taj datum, ne bih rekao da je to vezano za nas. Je li datum idealan ili ne? Što god bliže bi došli godišnjici Vukovara, bilo bi još gore'', izjavio je Plenković novinarima na polugodišnjem sastanku sa ambasadorima u Zagrebu.
Dolazak patrijarha u Vukovar najavljen je za nedelju, 16. oktobra, gde će osveštati crkvu Sv. Nikolaja u tom gradu.
Komentarišući optužbe opozicionog Domovinskog pokreta da mu je Porfirije bliži nego Zadro, Plenković je rekao da je ta stranka „balon koji se izduvao”, preneo je Tanjug. Hrvatski premijer reagovao je i na izjavu hrvatskog predsednika Zorana Milanovića koji ga je nazvao „zaštitnikom lopova” i ponovio da se šef hrvatske države ponaša nenormalno od hapšenja bivšeg šefa Janafa Dragana Kovačević, za kojeg tvrdi da je Milanovićev blizak prijatelj.

Širom BiH održani protesti zbog nasilja nad ženama
BANjALUKA - U više gradova u Bosni i Hercegovini danas su održani protesti zbog nasilja nad ženama i njihovim sve češćim ubistvima. Povod za proteste, pod motom „Naš bol je vaš sram”, bilo je svirepo ubistvo u Bihaću pre par dana, gde je muškarac zadavio svoju suprugu.
Žene okupljene na protestima u gradovima BiH istakle su da žele pokazati i solidarnost i sa ženama s Kosova i Srbije, koje su takođe nedavno protestovale zbog nasilja nad ženama.
Protesti su održani u Sarajevu, Bihaću, Banjaluci, Bijeljini, Zenici, Tuzli, Mostaru, Goraždu.
Na Trgu Krajine u Banjaluci bilo je i muškaraca i roditelja s decom.
„Ovo je prvi put da žene u BiH organizuju ovakve proteste posle femicida koji se nedavno desio u Bihaću”, rekla je novinarima Milica Pralica iz Udruženja građana „Ošta nula”.
Dodala je da ta borba ne isključuje muškarce, dodavši da je cilj okupljanja da se probudi svest javnosti i da se femicid, odnosno ubistvo žene samo zato što je žena, i pravno tretira kao zločin.
U Bihaću je izveden performans sa kaiševima i kablovima kojima su mnoge žene udavljene, dok je u Sarajevu kratko obustavljen saobraćaj kada je više stotina okupljenih krenulo u protestnu šetnju od Trga Alije Izetbegovića ka Trgu dece Sarajeva.
U Sarajevu su okupljene žene poručile da je „žena rodila sve nas, pa će žena roditi revoluciju”, prenosi Beta.
Sa protestnih okupljanja širom BiH žene su zatražile uvođenje pravne definicije femicida, i femicid kao krivično delo u sve zakonske i podzakonske akte, hitno usklađivanje krivičnih zakona s Istanbulskom konvencijom, odnosno Konvencije Saveta Evrope o sprečavanju i borbi protiv nasilja nad ženama i nasilja u porodici, kao i revidiranje kaznenih praksi.
Zatraženo je da se obezbedi prevencija i zaštita od nasilja nad ženama kroz nadležne institucije i multisektorske protokole i izricanje teže kazne počiniocima u slučajevima kada dođe do smrtnog slučaja zbog nasilja u porodici.

Milanović pomenuo Šešelja i pomešao svece, a onda poručio: Nema pomirenja sa Srbima u ovoj generaciji
ZAGREB - Predsednik Hrvatske Zoran Milanović Milanović izjavio je danas, govoreći o odnosima sa Srbijom, da treba paziti kakve se poruke šalju.

Milanović je u Tinjanu, u Istri, rekao da će u nedelju u Vukovaru prisustvovati obeležavanju 31. godišnjice pogibije generala Blaga Zadre, koji je poginuo u Vukovaru 1991. godine, a da je pozvan i na osveštanje obnovljene pravoslavne crkve Svetog Nikolaja u Vukovaru, koje će istoga dana obaviti srpski patrijarh Porfirije, ali da neće ići.

"Nema tu sreće i pomirenja u ovoj generaciji. Dakle, neću otići. Mislim da je to malo nezgodno u ovom trenutku. Dok god njegovi episkopi, ljudi visoke razine, dodeljuju odlikovanja ljudima kao što je Vojislav Šešelj ti odnosi ne mogu biti normalni", smatra Milanović.

Milanović je, kako prenosi Hina, rekao "da na Svetog Nikolaja, episkopa Srpske pravoslavne crkve iz Drugog svetskog rata, na jedan način gledaju oni, na drugi način mi, kao i na kardinala Stepinca".

Milanović pri tom očigledno ne zna kome je posvećena crkva u Vukovaru, jer je zapravo reč o crkvi Svetog Nikole (Nikolaja Mirlikijskog), koja je oštećena 1990. godine, a sada je obnovljena. Crkva je izgrađena u drugoj polovini 17. veka, a ovakva kakva je podignuta je u prvoj polovini 18. veka. Sveti Nikola je svetac poštovan širom hrišćanskog sveta, zaštitnik mnogih gradova, na primer Amsterdama, a njegove mošti se čuvaju u Bariju, u crkvi koja je njemu posvećena.

Govoreći o odnosu prema Srbiji, Milanović je rekao "nikad Srbe ne bih zvao četnicima, a stalno iz Beograda slušamo kako smo mi ustaše". Prema njegovom mišljenju, Hrvatska je u "čvršćoj medunarodnoj poziciji", a Srbija se kako je rekao, "mora odlučiti, a sat otkucava".

​Taj­na slu­žba i šverc ko­ka­i­na udarne vesti u Cr­noj Go­ri
Pod­go­ri­ca – Cr­na Go­ra je ju­če če­ka­la da pre­mi­jer u ostav­ci Dri­tan Aba­zo­vić saop­šti ime­na ot­kri­ve­nih špi­ju­na, šver­ce­ra ci­ga­re­ta, kri­jum­ča­ra dr­o­ge i oružja i po­ka­že nji­ho­ve fo­to­gra­fi­je, me­đu ko­ji­ma i re­gi­star­ske ta­bli­ce automobi­la ko­ji su ko­ri­šće­ni u ovim pr­o­tiv­za­ko­ni­tim rad­nja­ma. Ume­sto ju­tar­nje ka­fe, Aba­zo­vić je gra­đa­ni­ma po­de­lio svoj na­pis sa „Tvi­te­ra” ko­ji je ob­ja­vio to­kom mi­nu­le no­ći:
„Po­zdra­vljam ve­li­ku me­đu­na­rod­nu ak­ci­ju su­zbi­ja­nja šver­ca ko­ka­i­na, u či­joj realiza­ci­ji je uče­stvo­va­la i na­ša Agen­ci­ja za na­ci­o­nal­nu bez­bed­nost (ANB). Ove ak­tiv­no­sti po­di­žu kre­di­bi­li­tet slu­žbe i po­ka­zu­ju da su Cr­na Go­ra i sek­tor bezbed­no­sti po­u­zda­ni i kre­di­bil­ni me­đu­na­rod­ni part­ne­ri u bor­bi pr­o­tiv transna­ci­o­nal­nog kri­mi­na­la.”
Za­te­če­ni ovom iz­ja­vom gra­đa­ni se pi­ta­ju za­što o ak­ci­ji za­ple­ne ko­ka­i­na ko­ja je spro­ve­de­na u sep­tem­bru pre­mi­jer tek sad oba­ve­šta­va cr­no­gor­sku jav­nost.
Pre­ma sa­zna­nji­ma ov­da­šnjih me­di­ja, a to je na sed­ni­ci Od­bo­ra za bez­bed­nost pomenuo Aba­zo­vić, ve­li­ka za­ple­na oko po­la to­ne ko­ka­i­na do­go­di­la se 23–24. septem­bra u sklo­pu me­đu­na­rod­ne ak­ci­je. Fran­cu­ska po­li­ci­ja je od­mah sa­op­šti­la da je za­ple­ni­la ko­ka­in i o to­me su iz­ve­sti­li br­oj­ni za­pad­ni me­di­ji.
Pod­go­rič­ki por­ta­li na­vo­de da je „dr­o­ga od­u­ze­ta na br­o­du ko­ji je pre­sret­nut na ruti iz Ju­žne Ame­ri­ke ka Austra­li­ji, 21. sep­tem­bra na Ta­hi­ti­ju, ostr­vu u Francuskoj Po­li­ne­zi­ji”.
„Ta­da su na šved­skom br­o­du, na ula­zu u lu­ku Pa­pe­te na Ta­hi­ti­ju, za­ple­nje­na vi­še od 423 ki­lo­gra­ma ko­ka­i­na. To je na kon­fe­ren­ci­ji za me­di­je 23. sep­tem­bra sa­op­štio jav­ni tu­ži­lac Fran­cu­ske Po­li­ne­zi­je Erve Le­roj, a o to­me su pi­sa­li i svet­ski medi­ji”, na­vo­de por­ta­li.
Plo­vi­lo na ko­jem je na­đe­na dr­o­ga je za­ple­nje­no, uhap­še­ni su i ka­pe­tan i nje­gov mor­nar, obo­je Šve­đa­ni. Ta­hi­ti je bio us­put­na sta­ni­ca je­dri­li­ce ko­ja je kre­nu­la iz Pa­na­me, a pre­ma re­či­ma fran­cu­skog tu­ži­o­ca tre­ba­lo je da stig­ne do Austra­li­je.
Na skup­štin­skom Od­bo­ru za bez­bed­nost Aba­zo­vić je pre ne­ki dan re­kao da je u toj me­đu­na­rod­noj ak­ci­ji uče­stvo­vao i ANB, što po­tvr­đu­je „da bez­bed­no­sni sek­tor ni­je ugro­žen ne­dav­nim sme­na­ma u taj­noj slu­žbi”.
Vr­ši­lac du­žno­sti di­rek­to­ra ANB Sa­vo Ken­te­ra sme­njen je kra­jem pr­o­šle sedmice s tog me­sta na ini­ci­ja­ti­vu Aba­zo­vi­ća, ko­ji je re­kao da ni­je za­do­vo­ljan njego­vim ra­dom. Biv­ši di­rek­tor Upra­ve pri­ho­da i ca­ri­na Ra­de Mi­lo­še­vić prethod­no je jav­no Ken­te­ru do­veo u ve­zu sa šver­com ci­ga­re­ta. Na to me­sto postavljen je du­go­go­di­šnji vi­so­ko­po­zi­ci­o­ni­ra­ni slu­žbe­nik ANB Bo­ris Mi­lić. On je pre ne­ko­li­ko da­na sme­nio funk­ci­o­ne­re ANB Dra­ga Spi­ča­no­vi­ća, Mi­lo­ša Vu­ji­si­ća, Ra­do­va­na Iva­no­vi­ća i Da­ni­la Gr­o­zda­ni­ća.
Za­ni­mlji­vo je i pod­se­ća­nje pre­mi­je­ra da su dve vla­de, for­mi­ra­ne na­kon sme­ne trode­ce­nij­skog re­ži­ma DPS-a pre dve go­di­ne, za­ple­ni­le pet pu­ta vi­še ci­ga­re­ta ne­go Đu­ka­no­vi­će­va stran­ka za sve vre­me vla­sti.
On je obe­ćao:
„Re­ći ću i ta­bli­ce ka­mi­o­na i ime­na fir­mi... U tim kon­tak­ti­ma vi­de­će­te ima li si­na Ve­sne Me­de­ni­ce (Mi­lo­ša Me­de­ni­ce) i lju­di oko nje­ga. To je pi­ta­nje ko­je javno po­sta­vljam. Ne mo­že­mo sav trud i rad da ba­ca­mo pod no­ge zbog lju­di po­put (pot­pred­sed­ni­ka vla­de i mi­ni­stra od­bra­ne) Ra­ška Ko­nje­vi­ća, Pe­đe Bo­ško­vi­ća (posla­ni­ka DPS-a) ili bi­lo ko­ga iz DPS-a ko ima svoj po­li­tič­ki in­te­res da zašti­ti ove lju­de”.
Ho­će li Aba­zo­vić odr­ža­ti reč zna­će se da­nas, za ka­da je na­ja­vlje­na po­nov­na sednica skup­štin­skog Od­bo­ra za bez­bed­nost.

Najnoviji rezultati prebrojavanja glasova za predsednika Republike Srpske
SARAJEVO - Ponovno prebrojavanje izbornih glasova za poziciju predsednika Republike Srpske ide sporo i prema do sada prebrojanim listićima nema većih odstupanja od rezultata sa kojima je javnost već bila upoznata.

U Glavnom centru za brojanje glasova u Sarajevu Srni je danas rečeno da je prebrojano dve trećine glasova.

Reklis u i da još nije počelo brojanje glasačkih listića iz Banjaluke i Doboja.

Ponovno prebrojavanje počelo je juče popodne.

Nakon prebrojavanja trebalo bi da bude održana sjednica Centralne izborne komisije BiH, a potom i saopšteni novi rezultati izbora u Republici Srpskoj.

Odluku o ponovnom pebrojavanju glasova donela je CIK BiH na zahtev opozicije u Republici Srpskoj.

Tužilaštvo: Ne možemo pokrenuti postupak protiv Đukanovića na osnovu jedne fotografije
Na osnovu fotografije predsednika Mila Đukanovića koju je objavio premijer Dritan Abazović, a na kojoj se Đukanović navodno nalazi u društvu pripadnika škaljarskog kriminalnog klana, ne može da se pokrene postupak, izjavio je danas portparol Specijalnog državnog tužilaštva Crne Gore Vukas Radonjić.
Radonjić je rekao da se takve stvari mogu koristiti samo u toku postupka, a ne kao osnov za pokretanje istrage, te da moraju da postoje konkretni dokazi, javlja RTCG.
„Zaista vidim da je to postao manir pojedinih političara da pokazivanjem nekih fotografija, pojedinih nosilaca javnih funkcija sa određenim licima koja  pripadaju određenim kriminalnim grupama, pokušavaju očigledno da izdejstvuju neke njihove ciljeve", smatra Radonjić.
Po njegovim rečima „Državno tužilaštvo se drži onoga što mu je ustavom i zakonom propisano".
„Tako da samo kad postoje osnovi sumnje da je počinio krivično delo, koje se goni po službenoj dužnosti, biće formiran predmet. Ne znači da svako pokazivanje fotografije, pogotovo fotografije iz nekih prethodnih perioda, fotografije za koje se ne može potvrditi da su autentične...
One mogu biti dokaz u nekom postupku koji bude pokrenut na osnovu drugih drugih dokaza, ali same za sebe nisu u sferi interesovanja SDT-a", zaključio je Radonjić.
Dritan Abazović je pre dva dana na sednici Odbora za bezbednost pokazao fotografiju na šta su iz partije Mila Đukanovića odgovorili da je ona napravljena 1996. godine, kada škaljarski klan nije postojao.

EUFOR najavio veliku vojnu vežbu, trajaće mesec dana
SARAJEVO – Misija EUFOR-a u Bosni i Hercegovini najavila je održavanje velike vojne vežbe "Brzi odgovor 2022", u periodu od 17. oktobra do 22. novembra.

Kako je navedeno, vojnici iz 20 zemalja okupiće se na toj vežbi kako bi demonstrirali sposobnost i odlučnost EUFOR-a da doprinese sigurnom okruženju za sve građane Bosne i Hercegovine, prenosi portal Kliks.

Dodaje se da će, kao i prethodnih godina, EUFOR privremeno povećati trupe, vršiti pojačano patroliranje i izvoditi taktičke vežbe u odabranim urbanim i ruralnim područjima, prenosi Tanjug.

Rusi uzvratili Crnogorcima - na udaru Krivokapić, Konjević i bivši šef obaveštajne službe
MOSKVA - Ministru spoljnih poslova Crne Gore Ranku Krivokapiću, ministru odbrane Rašku Konjeviću i bivšem direktoru Agencije za nacionalnu bezbednost Savu Kenteri zabranjen je ulazak u Rusiju, saopštilo je danas rusko Ministarstvo spoljnih poslova.

Ta mera je odgovor na odluku Crne Gore iz septembra ove godine da diplomate ruske ambasade u Podgorici budu proglašene personama non grata, objavljeno je na sajtu Ministarstva spoljnih poslova Rusije.

"Ambasadi Crne Gore u Ruskoj Federaciji 14. oktobra upućena je nota Ministarstva spoljnih poslova Ruske Federacije o zabrani ulaska u Rusku Federaciju ministru inostranih poslova Crne Gore Ranku Krivokapiću, ministru odbrane Rašku Konjeviću i bivšem direktoru Agencije za nacionalnu bezbednost Savu Kenteri", navedeno je u saopštenju.

Ministarstvo spoljnih poslova Crne Gore proglasilo je 29. septembra šest ruskih diplomata akreditovanih u Crnoj Gori personama non grata. Kako je tada saopšteno, odluka je doneta zbog aktivnosti koje su u suprotnosti sa Bečkom konvencijom o diplomatskim odnosima i odnosima međusobnog uvažavanja i poštovanja dve države.

Izabran novi šef misije OEBS u BiH
SARAJEVO - Ambasador Brajan Ageler preuzeo je dužnost šefa Misije OEBS-a u BiH koju je u prethodnom mandatu obavljala Ketlin Kavalek, saopšteno je danas iz OEBS-a.

Ageler je na dužnost u BiH stupio 11. oktobra, prenosi Srna.

On je od 2019. do avgusta ove godine obavljao dužnost vršioca dužnosti šefa, i bio zamenik šefa Misije pri američkoj Ambasadi u Parizu.

Prethodno je bio ministar-savetnik za politička pitanja u američkoj Ambasadi od 2017. do 2019. godine, navodi se u saopštenju OEBS-a.

Obavljao je i dužnost zamjenika šefa Misije pri Ambasadi SAD u Severnoj Makedoniji, a obavljao je i druge dužnosti u Vijetnamu, pri američkoj Misiji u Unesku u Parizu, kao i u gradovima Delhi, Čenaj, Budimpešta, Ougadougou i Vašington, navodi Srna.

Boravak u Crnoj gori ima 13.500 Rusa i 11.100 Ukrajinaca
PODGORICA - Nešto više od 13.500 hiljada ruskih državljana ima odobren privremeni ili stalni boravak u Crnoj Gori, dok je u toj državi oko 11.100 Ukrajinaca po osnovu privremene zaštite ili odobrenog boravka, pokazuju podaci koje je Ministarstvo unutrašnjih poslova dostavilo Portalu RTCG.
Od početka rata u Ukrajini, u februaru, za boravak do 90 dana u Crnoj Gori prijavilo se 112.755 državljana Rusije i 50.614 Ukrajinaca.
MUP navodi da je od početka rata u Ukrajini 24. februara do 10. oktobra ove godine u Crnoj Gori, registrovan ulaz 119.619 državljana Ruske Federacije, dok je na izlazu registrovano 103.406.
„Za isti period boravak do 90 dana prijavilo je 112.755 državljana Ruske Federacije”, saopštio je crnogorski MUP.
U Crnoj Gori, po osnovu odobrenog privremenog boravka, trenutno boravi 8.157 državljana Ruske Federacije, po osnovu odobrenog produženog privremenog boravka njih 4.269, dok po osnovu odobrenog stalnog boravaka u Crnoj Gori boravi 1.146 Rusa.
U istom periodu MUP je registrovao da je u Crnu Goru ušlo 73.558 državljana Ukrajine, dok je na izlazu registrovano 65.700.
„Za isti period boravak do 90 dana prijavilo je 50.614 državljana Ukrajine”, saopšteno je iz MUP-a.
Kako kažu, u Crnoj Gori po osnovu odobrenog privremenog boravka trenutno boravi 934 državljana Ukrajine, po osnovu produženog privremenog boravka 1.141 državljana Ukrajine dok, kako kažu u MUP-u, po osnovu odobrenog stalnog boravka u Crnoj Gori boravi 2.359 državljana Ukrajine.
„Zahtev za odobrenje privremene zaštite podnelo je 6.722 državljana Ukrajine, od ovog broja odobreno 5.833 zahteva dok se u radu nalazi još 889 zahteva za odobrenje privremene zaštite”, pokazuju podaci crnogorskog MUP-a, prenosi RTCG.

Odložen početak grejne sezone u Beogradu
Jutros smo na Gradskom veću doneli odluku da u skladu sa vremenskim prilikama i opštom situacijom u svetu i našoj zemlji sa energentima da odložimo početak grejne sezone koja bi trebala da počne u subotu, rekao je gradonačelnik Aleksandar Šapić.
On je naveo da je Štab za vanredne situacije ovlašćen da svakog dana prati vremenske prilike i skladu sa tim izveštava elektrane kada bi mogla sezona da krene.
 "Iz Hidrometeorološkog zavoda imamo procene da će sigurno sledećih sedam dana će temperature biti iznad prosečnih. To čak ne dozvoljava da se sistem grejanja upali, jer on blokira sam kada je 16, 17 stepeni", naveo je on.
Naglasio je da je zbog domaćinskog poslovanja važnije kada je hladno da domovi budu topli nego da se zbog formalnosti  u subotu kreće sa grejanjem.
"Moramo da vodimo računa o Gradu, prilagođavamo se novonastalim situacijama. Građani će biti obavešteni i kada se steknu vremenski uslovi grejna sezona će početi. Svakako će to biti do novembra meseca. Treba da iskoristimo povoljne vremenske prilike, ušteda u novcu će biti velika. Naš zadatak je da kada bude hladno Beograđanima bude toplo", naveo je Gradonačelnik.
Štedeće se, kako je naveo, i na novogodišnjoj rasveti. Rasveta će biti postavljena od 15. decembra do 15. januara.
"Biće uključena samo mesec dana i ograničićemo je na uži, turistički deo grada", zaključio je on.
  </div>
  <div id="sport">
Otvoren Sajam sporta u Novom Sadu
NOVI SAD - U hali "Master" Novosadskog sajma danas je počeo Sajam sporta, jednodevna sportska manifestacija na kojoj će brojni klubovi predstaviti svoje sportske discipline i aktivnosti, a biće održane edukacije i stručna predavanja, kao i takmičenja.

"Neverovatna je energija danas u Novom Sadu. Naš grad je pokazao da je pored titula Evropske prestonice kulture i Omladinske prestonice Evrope, danas i veliki grad sporta", rekao je pokrajinski sekretar za sport i omladinu Dane Basta na otvaranju sajma.

Sajam se održava pod pokroviteljstvom Pokrajinskog sekretarijata za sport i omladinu i Grada Novog Sada, a suorganizatori su Gradska uprava za sport i omladinu, Gradski sportski savez i Savez za školski sport Novog Sada, saopšteno je iz pokrajinske vlade.

Basta je izrazio zadovoljstvo zbog toga što se u Novom Sadu okupio veliki broj poklonika sporta.

On je rekao da Sajam sporta iz godine u godinu okuplja sve veći broj učesnika, sportskih klubova i organizacija, što govori o tome da se kod svih generacija podiže svest o važnosti bavljenja sportom.

"Naš cilj je da se deca koja se nikada nisu bavila sportom zainteresuju za to i da se, koliko sutra, mnogi od njih opredele za neki sport, bilo rekreativno bilo tako što će započeti svoju sportsku karijeru i jednog dana zameniti naše vrhunske sportiste", kazao je Basta.

On je naveo da će Pokrajinski sekretarijat za sport i omladinu i ubuduće podržavati ovu sjajnu manifestaciju koja promoviše sport i njegov značaj u stvaranju zdrave atmosfere za odrastanje dece i mladih.

Sajam je otvorio član Gradskog veća za sport i omladinu Ognjen Cvjetićanin, koji je naglasio da je cilj da se ovom manifestacijom promoviše značaj sporta i fizičke aktivnosti u razvoju mladih.

"Zahvaljujući sportu danas iz Novog Sada šaljemo pozitivnu poruku. Kada vidimo koliko je mališana posetilo Sajam sporta, jasno je da radimo pravu stvar", rekao je Cvjetićanin.

Predsednik Sportskog saveza Srbije Davor Štefanek izjavio je da su utisci sa novosadakog Sajma sporta izvanredni, i kada je reč o organizaciji i u pogledu broja posetilaca.

"Impresioniran sam time koliko je dece došlo, i zaista se nadam da će se neko od njih ugledati na šampione koji su danas ovde, da ćemo imati priliku da ih jednog dana bodrimo na velikim takmičenjima“, rekao je Štefanek.

Nakon svečanog otvaranja, u okviru „Festivala boksa“ održani su promotivni bokserski mečevi u muškoj i ženskoj konkurenciji.

Ovaj festival je jedna od aktivnosti obuhvaćenih projektom prekogranične saradnje Mađarska - Srbija "Sportsko unapređenje boksa u prekograničnom regionu - Krosboks" u kome je Pokrajinski sekretarijat za sport i omladinu vodeći partner.

Van Dajk se ne boji Halanda
LIVERPUL - Fudbaler Liverpula Virdžil van Dajk priznao je da zna kako da zaustavi napadača Mančester sitija Erlinga Halanda u predstojećem derbi meču 11. kola Premijer lige.

Haland je ove sezone postigao 20 golova na 13 utakmica za Siti u svim takmičenjima. On se 15 puta upisao u strelce u Premijer ligi na devet mečeva.

"Definitivno nije lako igrati protiv Halanda, koji je u neverovatnoj seriji. Nema tu šta da se doda. Posle Superkupa mnogi su ga otpisivali, ali već tada sam rekao da će taj igrač da bude noćna mora za protivničku odbranu. I to sada pokazuje u kontinuitetu, a jasno je da će u ekipi kao što je Siti da dolazi do šansi za postizanje golova", rekao je Van Dajk.

On je istakao da fudbaleri Liverpula moraju da zaustave lopte, koje idu prema norveškom napadaču.

"Moramo da se branimo na najvišem nivou i da budemo dobri. To uvek moramo da radimo protiv Sitija, pa ni ova nedelja neće da bude drugačija. Veselimo se tome i ovo definitivno neće da bude okršaj između mene i njega, nego između nas i njih. Želimo da ih sprečimo da postignu golove, bez obzira na to ko je na terenu. A znamo da je Haland prilično dobar", zaključio je Van Dajk.

Utakmica između Liverpula i Mančester sitija biće odigrana u nedelju od 17.30 sati na stadionu "Enfild roud".
  </div>
  <div id="ekonomija">
Odložen početak grejne sezone u Kragujevcu, računi će biti umanjeni
KRAGUJEVAC – Gradsko veće u Kragujevcu dalo je danas saglasnost na inicijativu preduzeća Energetike o odlaganju početka grejne sezone najkasnije do 1. novembra.
Kako je saopšteno, računi za oktobar biće umanjeni za broj grejnih dana bez grejanja.
Odluka o odlaganju grejne sezone je doneta u skladu sa prognoziranim dnevnim temperaturama koje su znatno iznad višegodišnjeg proseka za ovo doba godine, i preporukom Vlade Srbije za racionalnu upotrebu i štednju energenata, prenosi Beta.
Prema odluci gradskog veća kretanje dnevne temperature biće praćeno svakodnevno i građani će blagovremeno biti obavešteni kada su se stekli uslovi za početak grejne sezone.

Zaštita potrošača traži umanjenje računa za grejanje
Udruženje Zaštita potrošača podržalo je danas napore lokalnih vlasti da se energenti uštede, ali insistira da korist od uštede osete i potrošači tako što će računi za grejanje biti adekvatno umanjeni.

Predsednik ovog udruženja Nenad Bumbić je izjavio da u suprotnom odluka da se odloži početak grejne sezone ne donosi uštede toplanama, već im omogućava da naplaćuju uslugu koju ne pružaju.

On podseća na izjavu gradonačelnika Beograda Aleksandra Šapića da su dnevne uštede nekoliko miliona evra.

„Potrošači ne samo da neće uštedeti već će najverovatnije imati dodatne troškove za električnu energiju koja je većini jedina opcija za grejanje stanova kada daljinsko grejanje ne radi”, poručio je Bumbić.

Ovo udruženje navodi da bi adekvatno za 15 dana negrejanja u sezoni bilo da prvi mesečni naredni račun ne plate.

„Građani koji grejanje plaćaju tokom cele godine u istim iznosima, tokom jednog meseca plate za 15 dana grejanja tokom grejne sezone. Ovo znači da, ako se početak grejne sezone odloži za 15 dana, potrošačima ne sme ništa da se naplati za grejanje na prvom narednom računu”, objasnio je on.

Dodao je da se i potrošačima koji plaćaju grejanje po utrošku takođe mora adekvatno umanjiti fiksni deo računa.

Iz ovog udruženja tvrde da lokalne odluke o grejanju propisuju da temperatura u stanovima mora da bude oko 20 stepeni, a ne da grejanje ne sme da radi ako je spoljna temperatura 20 ili više stepeni.

Navode da i u slučajevima kada najviša dnevna temperatura dostigne 22 stepena to ne znači da je temperatura u stanu oko 20 stepeni već je osetno niža.

To je posebno slučaj u ranim jutarnjim časovima i stanovima koji su severno orijentisani.

„Određeni broj građana će svakako morati da se greje na električnu energiju što znači da odlaganje grejne sezone ne znači neophodno ukupno smanjenje potrošnje energije, već prvenstveno zamenu gasa i mazuta električnom energijom. Da li zaista želimo da povećamo utrošak struje?”, zapitao se Bumbić.

Udruženje navodi i da se zgrade postepeno hlade, temperatura zidova je ispod spoljne, i konstantno pada, pa će, prema njihovom mišljenju, što se duže odlaže početak grejne sezone, više vremena odnosno energije biti neophodno da se zidovi zagreju do adekvatne temperature.

Nove cene goriva na pumpama
U narednih sedam dana BMB 95 će koštati 180 dinara po litru, a evrodizel 220 dinara za litar, rečeno je Tanjugu u Ministarstvu trgovine, turizma i telekomunikacija.
Najviše maloprodajne cene motornog benzina od 95 oktana koje će važiti do 21. oktobra u 15 časova su za pet dinara po litru veće nego u prethodnih sedam dana, a evrodizela za četiri dinara.

U prethodnih sedam dana BMB 95 je koštao 175 dinara, a evrodizel 216 dinara za litar. Ministarstvo određuje cene u skladu sa Uredbom o ograničenju visine cena derivata nafte i objavljuje ih svakog petka do 15 časova.

Aviosaobraćaj ima optimistička predviđanja - „konačno smo ostavili krizu iza sebe”
FRANKFURT – Ponovno otvaranje Japana za turiste i rast potražnje za poslovnim putovanjima održaće rast sektora vazduhoplovstva, mada rat u Ukrajini, inflacija i recesija mogu da uspore tempo tog rasta, smatra glavni izvršni direktor Lufthanze, Karsten Špor.
„Nema razloga za pesimizam”, rekao je Špor danas, dodajuć da takođe očekuje postepeno ponovno otvaranje Kine posle Kongresa Komunističke partije, koji počinje u nedelju, prenosi Rojters.
Šporove izjave se poklapaju s optimističnim prognozama rivala, kao što su IAG, vlasnik Britiš ervejza, Rajaner i Izidžet, koji su ove nedelje saopštili da se potražnja za putovanjima održava. U Evropi su akcije većine avio-kompanija pale u poslednjih šest meseci, neke i za 50 posto, zbog zabrinutosti da će rastući troškovi domaćinstava umanjiti apetit za putovanjima.
Lufthanza očekuje da će do 2023. dostići 87 odsto kapaciteta pretpandemijskog nivoa, nakon 75 odsto ove godine, rekao je Špor, napominjući da je oko 86 odsto mesta u avionima nemačkog glavnog prevoznika već sada popunjeno.
Poremećaji u lancu snabdevanja koji primoravaju kompanije da potraže nove dobavljače podižu potražnju za poslovnim putovanjima s većom maržom, objasnio je on i zaključio - „Konačno smo ostavili krizu iza sebe, posle dve i po godine”, prenosi Tanjug.

Međugodišnja inflacija u septembru 14 odsto, rast cena hrane i energenata
U Srbiji je inflacija u septembru iznosila 14 odsto u odnosu na isti prošlogodišnji mesec, objavila je Narodna banka Srbije i navela da je dinamiku kretanja inflacije i u septembru opredelio rast cena hrane i energenata.
„Prema podacima Republičkog zavoda za statistiku, inflacija je u septembru na mesečnom nivou iznosila 1,5 odsto, dok je u odnosu na septembar 2021. godine iznosila 14,0 odsto, što je u skladu sa očekivanjima NBS”, navedeno je na sajtu centralne banke.
Kako je navedeno, međugodišnju dinamiku kretanja inflacije i u septembru opredelio je rast cena hrane i energenata, koje i dalje doprinose kretanju ukupne inflacije sa oko 70 odsto. Međugodišnja bazna inflacija, na koju mere monetarne politike mogu da utiču u većoj meri, i dalje je znatno niža od ukupne i u septembru je iznosila 8,6 odsto, kažu u NBS. Rast cena hrane i bezalkoholnih pića u septembru u odnosu na avgust iznosio je 2,4 odsto.
U okviru toga, mesečni rast cena prerađene hrane iznosio je 2,2 odsto, dok je u uslovima i dalje visokih svetskih cena hrane, rasta cena ulaznih troškova u proizvodnji i transportu hrane, kao i negativnih efekata suše i na domaćem tržištu, i u većem delu Evrope, njihov međugodišnji rast iznosio 20,8 odsto.
Cene neprerađene hrane u septembru su zabeležile mesečni rast od 2,7 odsto, dok su u odnosu na isti mesec prethodne godine bile više za 19,6 odsto.
Kod cena energije u septembru su smanjene cene naftnih derivata za 0,9 odsto, dok su, s druge strane, korekcija cena električne energije i nastavak rasta cena čvrstih goriva uticali na to da rast cena na nivou cele grupe u septembru iznosi 2,6 odsto.
Pod uticajem i dalje snažnih troškovnih pritisaka i visoke uvozne inflacije, u septembru je nastavljen i rast cena u okviru bazne inflacije (indeks potrošačkih cena po isključenju hrane, energije, alkohola i cigareta).
Ipak, bazna inflacija u Srbiji nastavlja da se kreće na znatno nižem nivou i u odnosu na ukupnu inflaciju i u odnosu na baznu inflaciju u pojedinim zemljama srednje i jugoistočne Evrope, navode iz NBS.
Nižem nivou bazne inflacije nastavlja da doprinosi očuvana relativna stabilnost deviznog kursa u izuzetno neizvesnim globalnim uslovima, kao i srednjoročna inflaciona očekivanja finansijskog sektora koja se kreću u granicama cilja.
Prema avgustovskoj projekciji Izvršnog odbora, u narednim mesecima se može očekivati postepeno usporavanje međugodišnje inflacije, te bi krajem godine trebalo da ona bude niža od trenutne, navodi se u saopštenju.
Nastavak opadajuće putanje inflacije očekuje se i u narednoj godini, prenosi Tanjug.

Najveći svetski proizvođač jogurta prodaje 90 odsto biznisa u Rusiji
PARIZ – Francuski prehrambeni div Danon saopštio je danas da će prodati biznis s mlečnim proizvodima u Rusiji, dodajući da bi sporazum mogao da košta kompaniju otpisa do milijardu evra (978 miliona dolara).
Pridružujući se sve dužoj listi globalnih kompanija koje uz visok ceh napuštaju Rusiju zbog rata u Ukrajini, Danone će prodati oko 90 posto svog poslovanja u toj zemlji, a zadržaće samo jedinicu za proizvodnju hrane za bebe, javlja Rojters.
„To je najbolja opcija da se dugoročno osigura kontinuitet poslovanja u toj zemlji”, navodi se u saopštenju i dodaje da je ruska mlekarska jedinica učestvovala sa oko pet posto u neto prodaji grupe u periodu januar-septembar ove godine.
Akcije kompanije su porasle za više od jedan odsto na početku današnjeg trgovanja, a analitičari su pozdravili vest o smanjenju prisustva Danona u Rusiji, napominjući da bi to moglo da nagovesti širu reorganizaciju njegovog poslovanja, uključujući biznis u Brazilu, Argentini, Meksiku i Maroku.
Glavni izvršni direktor Antoan de Sent-Affrik, koji je došao na čelo kompanije u septembru 2021, rekao je da će se Danon osloboditi neuspešnih preduzeća u skladu s planom reorganizacije koji je on pokrenuo ove godine.
Francuska kompanija je najveći svetski proizvođač jogurta i kontroliše ruski mlečni brend Prostokvašino.
Danon je u martu objavio da će nastaviti da proizvodi esencijalne mlečne proizvode i proizvode za ishranu beba u Rusiji, ali da zbog rata u Ukrajini prekida sva ulaganja u tu zemlju i da neće uzimati gotovinu, dividende ili profit od svog poslovanja tamo. Kompanija nije otkrila kome će prodati rusku podružnicu EDP, javlja Tanjug.

Ministar Mali sa članovima Fiskalnog saveta
BEOGRAD - Ministar finansija Siniša Mali sastao se danas sa predstavnicima Fiskalnog saveta.

Sastanku u, Ministarstvu finansija, prisustvovala je i ministarka za rad, zapošljavanje, boračka i socijalna pitanja Darija Kisić.

Fiskalni savet nedavno je objavio dokument Predlog mera socijalne i poreske politike za smanjenje nejednakosti i rizika od siromaštva u Republici Srbiji.

Više za trećinu putnika na aerodromu Nikola Tesla
Na Aerodromu Nikola Tesla u trećem kvartalu broj putnika je iznosio 2.035.000 što je porast od 34 odsto u odnosu na isti periodu 2021. godine, a broj poletanja i sletanja za 18 odsto veći u odnosu na prošlu godinu.
Broj putnika u trećem kvartalu je za 4,8 odsto manji u odnosu na treći kvartal 2019.godine, a broj poletanja i sletanja za 3,6 odsto manji u odnosu na isti period 2019. godine. Navodi se da je u prvih devet meseci ove godine ukupan broj putnika iznosio je 4.177.000, što je 71 odsto više nego u istom periodu 2021. godine i 12 odsto manje u odnosu na prvih devet meseci 2019. godine i period pre pandemije, saopštila je kompanija „Vansi erports”, matična grupacija kompanije „Belgrejd erport” koja upravlja aerodromom.
U prvih devet meseci ove godine ukupan broj poletanja i sletanja iznosio je 49.311, što je 37 odsto više nego u prvih devet meseci 2021. godine, odnosno 8,8 odsto manje u odnosu na 2019. godinu i period pre pandemije.
„Vansi” ocenjuje da je saobraćaj na beogradskom aerodromu bio veoma blizu nivoa pre krize, posebno zahvaljujući letovima van Evrope, a kao primer navode Tursku gde je porast od 43 procenta.
U trećem kvartalu 2022. godine više od 56 miliona putnika putovalo je kroz mrežu aerodroma „Vansi” odnosno 85 odsto više nego u istom periodu prošle godine, ali 22 odsto manje nego u 2019. godini.
„Vansi erports” ocenjuje da je saobraćaj ovog leta u Evropi nastavio da se oporavlja zahvaljujući snažnoj potražnji.
  </div>
  <div id="vesti">
Dijana Hr­ka­lo­vi­ć: Mog ime­na ne­ma u do­ku­men­ta­ci­ji o Ele­zu
Di­ja­na Hr­ka­lo­vić, biv­ša dr­žav­na se­kre­tar­ka u MUP-u, pro­tiv ko­je se pred Po­seb­nim ode­lje­njem Vi­šeg su­da u Be­o­gra­du vo­di po­stu­pak zbog op­tu­žbi za tr­go­vi­nu uti­ca­jem, ka­za­la je ju­če po­sle či­ta­nja pi­sa­ne do­ku­men­ta­ci­je u ve­zi sa kri­mi­nal­cem Dar­kom Ele­zom, ko­ju je sud­sko ve­će iz­ve­lo kao do­kaz, da se nje­no ime nig­de ne po­mi­nje.
Ona je do­da­la i da se iz po­me­nu­tih do­ka­za vi­di da je na­red­bu o spro­vo­đe­nju po­seb­nih is­tra­žnih me­to­da pra­će­nja i pri­slu­ški­va­nja Ele­za pot­pi­sao su­di­ja Osnov­nog su­da u No­vom Sa­du na pred­log po­stu­pa­ju­ćeg za­me­ni­ka osnov­nog tu­ži­o­ca u ovom gra­du. 
– Mog pot­pi­sa ne­ma nig­de – za­klju­či­la je Hr­ka­lo­vić to­kom obra­ća­nja sud­skom ve­ću. 
Op­tu­žnim pred­lo­gom Tu­ži­la­štva za or­ga­ni­zo­va­ni kri­mi­nal Hr­ka­lo­vi­će­va se te­re­ti da je za­šti­ti­la Ele­za, ko­ji je ne­dav­no iz BiH pre­ba­čen u Sr­bi­ju na iz­dr­ža­va­nje pet­na­e­sto­go­di­šnje za­tvor­ske ka­zne. Ona je to, pre­ma na­vo­di­ma op­tu­žni­ce, ura­di­la ta­ko što je biv­šem na­čel­ni­ku Po­li­cij­ske upra­ve No­vi Sad Mi­lo­ra­du Šu­šnji­ću, ta­ko­đe op­tu­že­nom u ovom po­stup­ku, da­la na­log da ga neo­vla­šće­no pri­slu­šku­je. Na taj na­čin su, ka­ko se sum­nja, uti­ca­li da Elez ne do­đe pod ob­ra­du dru­gih po­li­cij­skih ode­lje­nja, po­sle pri­ja­ve za pret­nje Že­li­mi­ra Kre­šta­li­ce. 
Advo­ka­ti od­bra­ne na­ve­li su na ju­če­ra­šnjem pre­tre­su da do­ku­men­ta­ci­ja i po­ru­ke ko­je su iz­ve­de­ne kao do­kaz uka­zu­ju da je po­sto­jao raz­log da no­vo­sad­ska po­li­ci­ja sta­vi Ele­za „na me­re”. Bra­ni­lac Hr­ka­lo­vi­će­ve, Vla­di­mir Đu­ka­no­vić, pod­se­tio je na na­vo­de op­tu­žni­ce u ko­joj se na­vo­di da je nje­go­va bra­nje­ni­ca po­sre­do­va­la ta­ko što je u svo­joj kan­ce­la­ri­ji usme­no na­re­di­la Šu­šnji­ću da sta­vi Ele­za „na me­re”, a po­tom do­dao da se iz do­ka­zne do­ku­men­ta­ci­je „vi­di da je bi­lo raz­lo­ga da se ne­što ura­di”. 
– Ni­je mi ja­sno ka­kva je ve­za Di­ja­ne Hr­ka­lo­vić sa ovim što smo ov­de vi­de­li. Ovo naj­bo­lje po­ka­zu­je ap­surd op­tu­žnog pred­lo­ga – re­kao je njen advo­kat Vla­di­mir Đu­ka­no­vić. 
Sud je kao do­kaz iz­veo i do­ku­men­ta­ci­ju ko­ja po­ka­zu­je da je Kre­šta­li­ca, po­sle pri­ja­ve Ele­za za pret­nje, sta­vljen na „li­stu NIK”, za nad­zor i kon­tro­lu zbog če­ga ga je po­li­ci­ja če­sto pri­vo­di­la i kon­tro­li­sa­la. 
Advo­kat Đu­ka­no­vić ju­če je od su­da za­tra­žio da me­ra za­bra­ne na­pu­šta­nja Be­o­gra­da, ko­ja je iz­re­če­na biv­šoj dr­žav­noj se­kre­tar­ki, bu­de za­me­nje­na me­rom za­bra­ne na­pu­šta­nja dr­ža­ve, ka­ko bi mo­gla da se vi­đa sa ro­di­te­lji­ma ko­ji ži­ve u Po­ža­rev­cu. 
– Pro­ti­vim se ovom pred­lo­gu, mo­že da ima ko­mu­ni­ka­ci­ju sa ro­di­te­lji­ma i ova­ko – us­pro­ti­vio se ovom pred­lo­gu za­me­nik tu­ži­o­ca za or­ga­ni­zo­va­ni kri­mi­nal Mi­len­ko Man­dić. 
Sud je od­bio pred­log da do­zvo­li Hr­ka­lo­vi­će­voj da na­pu­šta Be­o­grad kao neo­sno­van, a sma­tra da po­se­te ro­di­te­lja mo­gu da se re­a­li­zu­ju i u Be­o­gra­du. 
Po­red Di­ja­ne Hr­ka­lo­vić i Šu­šnji­ća, op­tu­žni­com je ob­u­hva­ćen i ne­ka­da­šnji na­čel­nik Slu­žbe za spe­ci­jal­ne is­tra­žne me­to­de De­jan Mi­len­ko­vić. 
Hr­ka­lo­vi­će­va se te­re­ti da je 2018. go­di­ne na­lo­ži­la na­čel­ni­ku Mi­len­ko­vi­ću da ne po­stu­pi od­mah po na­lo­zi­ma su­di­je za pret­hod­ni po­stu­pak Vi­šeg su­da u Be­o­gra­du i po­stu­pa­ju­ćeg tu­ži­o­ca, ko­ji su tra­ži­li da im se do­sta­vi auto­mat­ska ob­ra­da mo­bil­nog te­le­fo­na Velj­ka Be­li­vu­ka, u to vre­me okri­vlje­nog za ubi­stvo Vla­sti­mi­ra Mi­lo­še­vi­ća 30. ja­nu­a­ra 2017. u Be­o­gra­du. Ka­sni­je je Be­li­vuk pra­vo­sna­žno oslo­bo­đen tih op­tu­žbi, a sa­da je u pri­tvo­ru i op­tu­žen je za naj­bru­tal­ni­ja kri­vič­na de­la kao vo­đa kri­mi­nal­ne gru­pe „Prin­ci­pi”.

Ne­ma do­ka­za da su hr­vat­ski pi­lo­ti pri­mi­li po­ziv za su­đe­nje
Pri­prem­no ro­či­šte u po­stup­ku pro­tiv tro­ji­ce hr­vat­skih ofi­ci­ra op­tu­že­nih da su u av­gu­stu 1995. go­di­ne ra­ke­ti­ra­li ko­lo­nu iz­be­gli­ca na Pe­tro­vač­koj ce­sti, kod Bo­san­skog Pe­trov­ca, ju­če je od­lo­že­no za 16. no­vem­bar jer ni­je bi­lo pro­ce­snih pret­po­stav­ki da se ono odr­ži. Ka­ko sa­zna­je­mo, sud­sko ve­će Ode­lje­nja za rat­ne zlo­či­ne Vi­šeg su­da u Be­o­gra­du, ne­ma in­for­ma­ci­je o to­me da li su op­tu­že­ni­ma uru­če­ni po­zi­vi za pri­prem­no ro­či­šte.
Op­tu­žni­ca Tu­ži­la­štva za rat­ne zlo­či­ne za zlo­čin pro­tiv ci­vil­nog sta­nov­ni­štva te­re­ti Vla­di­mi­ra Mik­ca, Zden­ka Ra­du­lju, Želj­ka Je­le­ni­ća i Da­ni­je­la Bo­ro­vi­ća.
Alek­san­dar Ole­nik, bra­ni­lac pr­vo­o­kri­vlje­nog Mik­ca po slu­žbe­noj du­žno­sti, re­kao je za „Po­li­ti­ku” da se ju­če u su­du „ni­je de­si­lo ni­šta”.
– Sve je tra­ja­lo pet mi­nu­ta. Ni­je od­lu­če­no ni o jed­nom spor­nom pi­ta­nju po­put to­ga da li su okri­vlje­ni­ma uru­če­ni po­zi­vi, ni­ti da li će se po­stu­pak vo­di­ti u nji­ho­vom od­su­stvu – ka­zao je Ole­nik.
Pu­no­moć­nik ošte­će­nih Du­šan Bra­tić po­zdra­vio je od­lu­ku Sr­bi­je da po­dig­ne op­tu­žni­cu pro­tiv pi­lo­ta Hr­vat­skog voj­nog va­zdu­ho­plov­stva i ot­poč­ne sud­ski po­stu­pak. 
– Da­nas je ve­li­ki dan za ide­ju prav­de ne sa­mo za na­še dru­štvo već za čo­ve­čan­stvo u ce­li­ni i da­nas je ve­li­ki dan za žr­tve jer je po­čeo po­stu­pak za te­ška kr­še­nja me­đu­na­rod­nog – ka­zao je Bra­tić. 
On je na­veo da je na­ša ze­mlja po­ka­za­la da ima svo­je tu­ži­la­štvo i svoj sud, a ne tu­đi i do­dao da u dr­žav­nim or­ga­ni­ma po­sto­je su­di­je i tu­ži­o­ci ko­ji ima­ju mo­ral­ne za­ko­ne u se­bi, jer su se me­se­ci­ma uspe­šno od­u­pi­ra­li pri­ti­sci­ma. 
Na pi­ta­nje da li je pod­neo no­ve kri­vič­ne pri­ja­ve po­vo­dom zlo­či­na na Pe­tro­vač­koj ce­sti, Bra­tić je ka­zao da to ni­je uči­nio i da osta­vlja pri­li­ku zva­nič­ni­ci­ma u Hr­vat­skoj da to uči­ne i da pro­ce­su­i­ra­ju one ko­je su do­ne­li od­lu­ku da se iz­vr­ši zlo­čin ko­ji je pred­met su­đe­nja. Okri­vlje­ni­ma se op­tu­žni­com sta­vlja na te­ret da su iz­vr­ši­li kri­vič­no de­lo rat­ni zlo­či­ni pro­tiv ci­vil­nog sta­nov­ni­štva u sa­i­zvr­ši­la­štvu, od­no­sno da su u ak­ci­ji „Olu­ja” 7. i 8. av­gu­sta 1995. na­re­di­li avi­on­sko ra­ke­ti­ra­nje ko­lo­ne iz­be­gli­ca na Pe­tro­vač­koj ce­sti, kod Bo­san­skog Pe­trov­ca, kao i u me­stu Svod­na kod Bo­san­skog No­vog, u Bo­sni i Her­ce­go­vi­ni. U ovim na­pa­di­ma za sa­da je iden­ti­fi­ko­va­no 13 ubi­je­nih oso­ba od ko­jih je še­sto­ro de­ce, kao i 24 ra­nje­nih. 
To je pr­va op­tu­žni­ca ko­ja je po­dig­nu­ta za rat­ne zlo­či­ne u ak­ci­ji „Olu­ja”, ko­ja je do­go­vo­re­na na sa­stan­ku hr­vat­skog voj­nog i dr­žav­nog ru­ko­vod­stva 31. ju­la 1995. go­di­ne u ci­lju pro­te­ri­va­nja srp­skog sta­nov­ni­štva na­kon po­ru­ke ta­da­šnjeg pred­sed­ni­ka Hr­vat­ske i vr­hov­nog voj­nog ko­man­dan­ta Fra­nje Tuđ­ma­na da Sr­bi tre­ba da ne­sta­nu.
Okri­vlje­ni­ma se pri­pi­su­je da su, za vre­me oru­ža­nog su­ko­ba u Re­pu­bli­ci Hr­vat­skoj, na­kon što je 31. ju­la 1995. go­di­ne na Bri­o­ni­ma na sa­stan­ku voj­nog i po­li­tič­kog ru­ko­vod­stva RH od­lu­če­no da se za­poč­ne sa Voj­no­po­li­cij­skom ak­ci­jom „Olu­ja” i na­pad­ne ju­žni i se­ver­ni deo RSK s ci­ljem da se srp­sko ci­vil­no sta­nov­ni­štvo pri­nu­di da traj­no na­pu­sti te­ri­to­ri­ju na ko­joj je do ta­da ži­ve­lo, na­re­di­li avi­on­ske na­pa­de na ci­vil­no sta­nov­ni­štvo.
Kri­vič­nim po­stup­kom bio je ob­u­hva­ćen i ge­ne­ral Jo­sip Ču­le­tić ko­ji je u to vre­me bio Na­čel­nik šta­ba Hr­vat­skog rat­nog zra­ko­plov­stva, ali je nje­go­vo op­tu­že­nje iz­o­sta­lo jer je pred po­di­za­nje op­tu­žni­ce pre­mi­nuo u Za­gre­bu.

Poginuo traktorista u sudaru s audijem kod Kragujevca
U sudaru automobila marke Audi Ab kojim je upravljao vozač (21) i traktora kod Kragujevca na putu Kragujevac - Topola oko 19,30 časova poginuo je vozač taktora.
Audi je sustigao traktor i udario ga, a od zadobijenih povreda je vozač preminuo dok se automobil zapalio, a vozač je zadobio povrede neutvrđenih, zasad, povreda.
Požar je ugašen, a u oba smera je obustavljen saobraćaj. Istraga je u toku.

Policija pronašla 135 ilegalnih migranata
Pripadnici Ministarstva unutrašnjih poslova u Beogradu, tokom redovne akcije, danas su na teritoriji Savskog venca i Starog grada pronašli 135 iregularnih migranata i izmestili ih u prihvatne centre.
Policijski službenici će i u narednom periodu sprovoditi redovne kontrole kretanja i boravka migranata kako bi se očuvala bezbednost i sigurnost svih građana, kao i samih migranata, saopštio je MUP, prenosi Tanjug.

Požar u fabrici ambalaže u Čačku
ČAČAK – Dve osobe su danas lakše povređene u požaru, do kojeg je došlo u jednoj privatnoj fabrici u Čačku, koja se bavi proizvodnjom savremene ambalaže, rečeno je za Tanjug u Opštoj bolnici Čačak.
Kako navode, jedna osoba ima opektone obe šake, dok je druga osoba pregledana jer je bila izložena dimu.
Posle pregleda i ukazane pomoći pušteni su na kućno lečenje.

Nastavljeno suđenje Dijani Hrkalović
U Specijalnom sudu u Beogradu danas je čitanjem dokaza nastavljeno suđenje bivšoj državnoj sekretarki MUP-a Dijani Hrkalović optuženoj da je iskorišćavanjem svog položaja u MUP-u kočila istrage i procesuiranje kriminalaca.
Na optuženičkoj klupi su i nekadašnji načelnik Policijske uprave Novi Sad Milorad Šušnjić i bivši načelnik za specijalne istražne metode Dejan Milenković.
Hrkalović je danas nakon izvođenja pisanih dokaza u vezi s Darkom Elezom, osuđivanim kriminalcem u BiH, rekla da u tim spisima nema njenog imena nigde, te da se jasno vidi da je mere za praćenje i prisluškivanje dao sudija Osnovnog suda u Novom Sadu.
Međutim u optužnici se navodi da je ona dala usmeni nalog bivšem načelniku novosadske policije optuženom Miloradu Šušnjiću da stavi Eleza na fiktivne mere kako niko drugi ne bi mogao da ga prisluškuje.
Na kraju današnjeg ročišta, advokat Vladimir Đukanović, branilac Hrkalovićeve, zatražio je od suda da joj meru zabrane napuštanja boravišta, odnosno Beograda, zameni za meru zabrane napuštanja države kako bi mogla da obiđe roditelje koji žive u Požarevcu, javlja Tanjug.
Sledeće suđenje zakazano je za 1. decembar, kada će biti sadlušani tonski dokazi.
Na prethodnim ročištima optužena Hrkalović, kao i Šušnjić i Milenković su negirali izvršenje krivičnih dela koja im se stavljaju na teret.
Hrkalović je ranije negirala da poznaje vođu organizovane kriminalne grupe Veljka Belivuka, kao i da ima veze sa ubistvom Vlastimira Miloševića, 30. januara 2017. godine u centru Beograda.
Ona je takođe negirala navode da je naložila načelniku novosadske policije da Eleza stavi pod operativnu obradu kako bi ga zaštitila da ne mogu druge policijske uprave da ga nadziru.
Njen branilac Đukanović je ranije sudu predložio saslušanje tadašnjeg ministra unutrašnjih poslova Nebojšu Stefanovića kao svedoka, kao i bivše više javne tužiteljke Nataše Krivokapić i bivšeg direktora policije Vladimira Rebića.
Sud je Hrkalovićevoj ukinuo kućni pritvor sa elektronskim nadzorom 6. juna u kom je bila od 31. marta i odredio joj meru zabrane napuštana boravišta.
Optužnim predlogom Tužilaštva za organizovani kriminal Hrkalovićka se tereti zbog dva krivična dela trgovina uticajem u produženom trajanju, zbog čega je tužilaštvo tražilo da joj sud izrekne kaznu zatvora od pet godina.
Za Milenkovića tužilac je tražio godinu dana zatvora, a za Šušnjića dve godine zatvora.
Hrkalovićeva se tereti da je 2018. godine naložila načelniku Milenkoviću da ne postupi odmah po nalozima sudije za prethodni postupak Višeg suda u Beogradu i postupajućeg tužioca, koji su tražili da im se dostavi automatska obrada mobilnog telefona Belivuka, u to vreme okrivljenog za ubistvo Vlastimira Miloševica 30. januara 2017. u Beogradu.
Kasnije je Belivuk pravosnažno oslobođen od tih optužbi, a sada je u pritvoru i optužen je za najbrutalnija krivična dela kao vođa kriminalne grupe „Principi”, među kojima je pet teških ubistava, dok se za još dva vode istrage.
Hrkalović se tereti i da je sa bivšim načelnikom Policijske uprave Novi Sad Šušnjićem neovlašćeno prisluškivala Eleza, koji je nedavno izručen iz Srbije Bosni i Hercegovini zbog niza, tamo počinjenih, krivičnih dela.
Optužnim predlogom Hrkalovićeva tereti da je Šušnjiću nakon podnošenja krivične prijave Želimira Kreštelice 1. decembra 2017. godine protiv Eleza, tražila da se na mere tajnog nadzora stavi Elez.
Na taj način su, kako se sumnja, uticali da Elez ne dođe pod obradu drugih policijskih odeljenja, te da se spreči da se prema njemu obave druge mere poput tajne pratnje.
Sve navode krivičnih prijava protiv nje, Hrkalovićka je negirala na saslušanjima u Tužilaštvu za organizovani kriminal.
Šušnjić se takođe tereti za krivično delo trgovina uticajem, a Milenković za krivično delo zloupotreba službenog položaja.

Kupila automobil a nije platila
Rumska policija uhapsila je D.L. (49) zbog prevare koju je izvela prilikom kupoprodaje automobila, saopšteno je danas. Policija je sumnjiči da je u februaru obećala jednom sugrađaninu da će od njega kupiti automobil po ceni od oko osam hiljada evra. Zatim je preuzela vozilo i dokumentaciju i registrovala automobil na člana porodice, ali nije platila ugovorenu sumu.
Njoj je određeno zadržavanje nakon čega će biti privedena Osnovnom javnom tužilaštvu u Rumi, javlja Beta.

Grejna sezona odložena i u Leskovcu do 1. novembra
LESKOVAC - Grejna sezona u Leskovcu, koja je trebalo da počne od 15. oktobra, biće odložena najkasnije do 1. novembra, zbog povoljnih vremenskih uslova i opšte situacije sa energentima, odlučeno je večeras na Gradskom veću. Kako je obrazložio direktor JKP „Toplana” Miloš Ilić, prognozirane dnevne temperature od 17. do 31. oktobra biće i više od 22 stepena.
Gradonačelnik Leskovca Goran Cvetanović je rekao da oni koji imaju merne uređaje za očitavanje potrošnje, po njima će i plaćati, a da će oni koji cele godine plaćaju istu cenu, za ovih 15 dana imati umanjene račune.
Cvetanović je rekao da trenutno leskovačka „Toplana” ima 300 tona mazuta, a da se do kraja nedelje očekuje još 100 tona.
„U ovom trenutku imamo zalihe i obezbeđene energente do 1. decembra ove godine”, kazao je Cvetanović, prenosi Beta.
Ilić je naglasio da će „Toplana” pratiti sve faktore koji utiču na početak grejne sezone, odnosno da će biti u stanju pripravnosti da u svakom trenutku započne grejanje.

Lepši izgled za spomenik kulture, Gimnaziju „Uroš Predić” u Pančevu
Kao kompanija koja u kontinuitetu ulaže u poboljšanje ekološke slike Srbije i unapređenje uslova obrazovanja, NIS je u okviru programa „Zajednici zajedno” i u saradnji sa Gradom Pančevom podržao projekat zamene stolarije u zgradi pančevačke Gimnazije „Uroš Predić”. Vrednost projekta je više od 5,5 miliona dinara, a zahvaljujući ovim sredstvima je, osim novog savremenog izgleda objekta, omogućeno i unapređenje energetske efikasnosti unutar ove obrazovne ustanove. 
U okviru projekta zamenjen je ukupno 41 prozor sa ulične strane zgrade. Na ovaj način, pored toga što je smanjen gubitak toplotne energije, povećana je i  bezbednost učenika i zaposlenih u školi koja je osnovana 1863. godine. Radovi na Gimnaziji „Uroš Predić”, koja  je jedna od najstarijih prosvetnih institucija u našoj zemlji, izvedeni su pod uslovima koje propisuje Zavod za zaštitu spomenika kulture.
Svetozar Eremić iz Rafinerije nafte Pančevo kompanije NIS istakao je značaj saradnje Grada Pančevo i NIS-a u okviru programa „Zajednici zajedno”:

„Realizovali smo vrlo značajan projekat zamene stolarije koji će dati novi kvalitet učenicima i nastavnom kadru i uticati na energetsku efikasnost same zgrade. Kompanija NIS i Pančevo u okviru ovog programa sarađuju duže od jedne decenije i za to vreme smo realizovali 152 društveno-odgovorna projekta čija vrednost je više od 200 miliona dinara. Ovim želimo da unapredimo kvalitet života svih naših sugrađana, kao i onih koji borave u našem gradu. Naš fokus nije samo biznis, koji uspešno razvijamo kroz Rafineriju nafte Pančevo, već i društveno odgovorno poslovanje kroz koje ulažemo u zajednicu i gradimo „Budućnost na delu” što i jeste slogan naše kompanije”, naveo je Eremić.
Zorica Pomar, direktorka Gimnazije „Uroš Predić” u Pančevu zahvalila se kompaniji NIS na sredstvima koje je izdvojila za realizaciju značajnog za ovu obrazovnu ustanovu  projekta:
„Ova zgrada je počela da se gradi 1863-1864. godine i po dosadašnjim istorijskim dokumentima do kojih smo došli nismo našli podatke da je izvođena ovakva vrsta radova u svim prethodnim godinama postojanja škole. Bitno je da smo realizovali ovaj projekat u domenu zaštite životne sredine, zatim smo ugradnjom prozora povećali energetsku efikasnost škole i time povećali smanjenje gubitka energije, a treće, a ne manje značajno, je da smo povećali bezbednost učenika i zaposlenih, jer je zamenjena stolarija na uličnom delu zgrade”, istakla je Pomar.
Promotivni tekst

Preminulo pet osoba, 1.446 novih slučajeva koronavirusa
U Srbiji je u poslednja 24 sata potvrđeno 1.446 novih slučajeva koronavirusa, a od posledica zaraze preminulo je pet osoba.

Od poslednjeg preseka testirano je 10.599 uzoraka, objavljeno je na zvaničnom sajtu kovid-19.rs, javlja Tanjug.

Na bolničkom lečenju je 448 pacijenata, od kojih je 29 na respiratorima.

Brnabić: Više od milijardu evra uloženo u zdravstveni sektor
Premijerka Ana Brnabić izjavila je da je u prethodnih osam godina u zdravstveni sektor Srbije uloženo nešto više od milijardu evra. Ona je kazala da se u ulaganja, prvenstveno u obnovu zdravstvene infrastrukture, krenulo „ne od nule nego iz minusa”.
„Uložili smo nešto više od milijardu evra poslednjih osam godina. Pre svega u infrastrukturu, i to da bi uslovi lečenja bili poboljšani”, rekla je Brnabić u Beogradu na konferenciji „Unapređenje kvaliteta radioterapije u Srbiji u periodu 2015-2022”. Najavila je da će izgradnja nove zgrade onkologije Kliničkog centra Srbije biti jedan od prioriteta buduće vlade.
„Ulagali smo i u medicinske radnike, krenuli smo da odobravamo ubrzano specijalizacije, jer su mladi lekari počeli da odlaze pošto nisu mogli dalje da se edukuju u svojoj zemlji”, rekla je premijerka.
Ocenila je da je jedan od najvećih uspeha Vlade Srbije prethodnih godina otvaranje Kliničkog centra u Nišu u čiju su izgradnju uložena oko 53 miliona evra. Državni sekretar Ministarstva zdravlja Predrag Sazdanović izjavio je da će zahvaljujući projektu unapređenja radioterapije, svaki građanin Srbije moći da se leči na isti način u kom god mestu da živi.
„Nabavljeno je 12 linearnih akceleratora koji su instalirani u bolnicama širom Srbije. Ovo je najbolji projekat Ministarstva zdravlja”, ocenio je Sazdanović.

Patrijarh Porfirije posle ustoličenja u Pećkoj patrijaršiji poslao poruku Srbima i Albancima
PEĆ - Patrijarh srpski Porfirije pozvao je danas, u besedi posle ustoličenja u Pećkoj patrijaršiji, Srbe i Albance i sve koji žive na Kosovu i Metohiji da čuvaju jedni druge i da zajedno grade mir.

"Mir koji dolazi kao dar Božiji siguran je i jedini nepokolebljiv, to je unutrašnji mir u nama samima, ali i spoljašni sa svima oko nas. Zbog tog mira i služimo svetu liturgiju jer to je ono što Gospod od nas očekuje, ali i njegova Mati koju danas proslavljamo“, poručio je patrijarh.

Ističe da to od nas očekuju i naši preci i prethodnici i dodaje da je pećki tron najbliži presto Bogu koji je naš narod sagradio.

"Zato je Pećka patrijaršija naša najsigurnija kuća, a i ako smo i daleko od nje, ne smemo je zaboraviti jer odavde dolazi blagoslov Božiji, Svetog Save, a taj blagoslov čuva sve naše svetinje na KiM, čuva Crkvu i srpski pravoslavni narod da opstane u svom domu jer je Kosovo i Metohija dom srpskog pravoslavnog naroda. Ovde smo se rodili za Hrista, ovde na KiM smo videli svetlost istinitu, stekli veru istinitu Trojici nerazdeljivoj“, kazao je Porfirije.

Patrijarh ističe da pećki tron najbolje čuvaju monahinje u tom manastiru, ali i drugi monasi u južnoj pokrajini i naglašava da srpski pravoslavni narod koji živi na KiM je taj koji uzdiže pećki tron najviše što se može uzneti.

"Naša međusobna podrška i naše zajedničke molitve deo su naše neraskidive zajednice koja je iznad svake ideologije, iznad svake politike i zato braćo i sestre, sabrani ovde u Pećkoj patrijaršiji najbolje što možemo je da se molimo Presvetoj Bogorodici da nas zastupa kod Gospoda da nam on podari mir i razumevanje, mir u našim srcima, mir u porodicama, u društvima, u narodu, među susedima, naš mir zajedno sa njima i mir iznad svega“, kazao je patrijarh.

Porfirije je nakon ustoličenja blagoslovio sve koji zazivaju Gospodnje ime i istakao da je najvažniji razlog koji je sve sabrao danas u Pećkoj patrijaršiji proslava pokrova Presvete Bogorodice, što nije proslava samo jednog događaja iz njenog života, već događaja iz našeg života, ali i znak svedočanstva staranja Bogomatere.

Kako kaže, proslavljanje praznika, nas pravoslavne Srbe, kao i druge hrišćane iznova raduje jer iznova shvatamo i podsećamo da smo narod Božiji, da njemu pripadamo, da njegov blagoslov spasenja prihvatamo, da imamo dom, crkvu našu, ali i da pripadamo svojim porodicama, narodu, i društvu, ali i zajednici svih naroda sveta.

"To je glavni razlog zbog kojega smo došli, zbog kojega je i srpski patrijarh danas ovde, to je razlog koji nam daje mogućnost da se zajedno svi molimo za sve ljude, za zajednicu ljubavi, za mir i dobro koje Hristos daruje i želi da ga svi imamo, a i Presveta Bogorodica nosi taj mir, sve vas sabrane, ali i sve koji su u duhu sa nama pozivam da se molimo za sve ljude, za svu braću i sestre, za sve sunarodnike, ali i za sve one sa kojima živimo na ovim prostorima, uključujući pre svih braću Albance“, kazao je.

Pozvao je sve da zajedno grade mir kao što su, kako kaže, gradile srpske porodice sa albanskim koje su i u dobra i u loša vremena čuvale Pećku patrijaršiju i Dečane.

Ukazuje na to da su upravo ti Albanci, bez obzira na to što su muslimani ili, kako kaže, baš zbog toga što su muslimani - verujući ljudi, znali za moć molitve.

"Znali su da tamo gde se ona uznosi prisutan je Bog, znali su da se u pravoslavnim svetinjama moli i za njih i za njihovu decu i da Bog ne gleda na to ko je ko, da su svi Božija deca“, dodaje.

Naglasio je to jer, kako kaže, želi da svi znaju stav SPC i patrijarha srpskog kako niko ne bi naknadno pripisivao srpskoj crkvi nešto drugo, da ne bi učitavao drugačiji program srpskog patrijarha od programa koji je različit od jevanđelja Hristovog.

„Mnogi govoreći o miru danas čitavom svetu neretko žele nemir, šta više nameću ga i kada se povećava opasnost od najpogubnijeg sveopšteg rata, program SPC i patrijarha je mir i prvo pomirenje i praštanje i mir sa onima koji su nam najbliži, mir kao jedina mogućnost opstanka naše i njihove dece. Svima na Balkanu treba da bude jasno da su naša deca najvažnija nama koji živimo ovde i da šansu da im ostvarimo da žive u miru možemo najpre mi“, poručio je Porfirije.

Povređeni prilikom pada mosta stabilno
ČAČAK – Na odeljenjima čačanske Opšte bolnice, nakon pada visećeg mosta u Ovčar Banji u kome su život izgubile dve osobe, sada se nalazi sedam pacijenata i njihovo stanje je stabilno.
„Stanje pacijenata koji su smešteni na odeljenjima Opšte bolnice u Čačku je stabilno, posle inicijalnih pregleda koji su juče urađeni u našoj ustanovi”, rekla je načelnica hirurgije Opšte bolnice u Čačku, doktorka Biljana Marić.
Ona je navela da je troje pacijenata na odeljenju opšte hirurgije, dvoje na odeljenju ortopedije, a dve pacijenatkinje su na odeljenju jedinice intezivne nege lečenja.
„Svi pacijenti su stabilnih životnih parametara, dobrog zdravstvenog stanja su jutros. Radi se o lakšim telesnim povredama osim ovih pacijentkinja koje se nalaze u jedinici intezivnog lečenja. One imaju teške telesne povrede”, rekla je dr Marić.
Od deset pacijenata koji su juče, nakon nesreće hospitalizovani u čačanskoj Bolnici, troje je prebačeno na dalje lečenje u Spinalnom centru na Banjici.
U toku današnjeg dana, očekuje se otpuštanje na kućno lečenje većine pacijenata koji se nalaze u Čačku.
„Pacijenti koji su smešteni na hirurgiji i na odeljenju ortopedije, na osnovu ovih parametara kojima baratamo jutros i na osnovu svih pretraga koje su urađene naknadno danas bi trebalo da budu otpušteni na kućno lečenje. To ne važi za pacijentinje na jedinici intezivnog lečenja, one će ostati i dalje kod nas”, kazala je Marić.
Inače, nakon pada mosta u čačanskom Urgentnom centru oko 80 lekara i medicinskog osoblja pružali su pomoć povređenima, prenosi Tanjug.

Danas je Dan vojnih padobranaca
Povodom Dana vojnih padobranaca, ministar odbrane Nebojša Stefanović poželeo je danas pripadnicima 63. padobranske brigade da čuvaju međuljudske odnose i jedinstvo kao garant da će izvršiti svaki zadatak.
„Od vas očekujem da čuvate jake međuljudske veze i čvrsto jedinstvo, koji odlikuju vašu jedinicu, jer je to garant da nema zadatka koji vaša brigada ne može da izvrši”, naveo je Stefanović u čestitki povodom 14. oktobra - Pokrov Presvete Bogorodice, krsne slave brigade.
„Izuzetno visok nivo obučenosti, posvećenost i nepokolebljiva ljubav prema otadžbini samo su neki od razloga koji ovu brigadu svrstavaju u sam vrh elitnih jedinica”, istakao je Stefanović.
Dodao je da su pripadnici 63. brigade odanost Srbiji pokazali na delu već bezbroj puta i da će zato država nastaviti da ulaže i u njihovu opremu, uslove rada, stanove i plate.
„U želji da nastavite da budete siguran oslonac stabilnosti i bezbednosti naše zemlje, čestitam vam praznik i krsnu slavu”, poručio je Stefanović.

Patrijarh Porfirije ustoličen u Pećkoj patrijaršiji
Patrijarh Porfirije ustoličen je u Pećkoj patrijaršiji, a u drevni sveti tron arhiepiskopa pećkih i Patrijaraha srpskih uveli su ga najstariji arhijereji - mitropolit dabrobosanski Hrizostom i mitropolit crnogorsko - primorski Joanikije.
Mitropoliti su uručili 46. patrijarhu i 57. poglavaru Srpske pravoslavne crkve simbole patrijarha - panagiju, odnosno ikonu koju episkop nosi na prsima, a na kojoj je predstavljena Bogorodica sa malim Hristom na rukama, dok je na drugoj strani Isus Hristos ili Sveta Trojica u vidu tri anđela, zatim žezal - štap i svečanu odeždu - zelenu mandiju. 
Uvođenje u tron pratili su povici prisutnih „aksios”, a ovim činom, po vekovnoj tradiciji SPC, zaokružen je proces Porfirijevog preuzimanja dužnosti srpskog prvojerarha, prenosi Tanjug.
Patrijarh Porfirije nasledio je na tronu Svetog Save, prvog arhiepiskopa SPC, patrijarha Irineja koji je preminuo 20. novembra 2020. godine.
Izabran je za patrijarha na Saboru Srpske pravoslavne crkve održanog 18. februara 2021. godine, a dan kasnije uveden je u najsvetiji tron arhiepiskopa pećkog, mitropolita beogradsko-karlovačkog i patrijarha srpskog u Sabornoj crkvi u Beogradu čemu je prisustvovao predsednik Srbije Aleksandar Vučić i drugi visoki zvaničnici Srbije i iz regiona, kao i predstavnici drugih verskih zajednica.
Na svečanosti u Pećkoj patrijaršiji prisustvovao i veliki broj građana, a primećene su i jedinice KFOR.

(Foto Tanjug/Zoran Žestić)
  </div>
<div id="vreme">
Jutro maglovito, tokom dana oblaci i sunce, do 20 stepeni
U Srbiji se ujutru u nižim predelima, duž rečnih tokova i po kotlinama očekuje mestimično magla, a tokom dana u većem delu zemlje biće malo do umereno oblačno sa sunčanim intervalima.
Jutarnja temperatura od 6 do 11 stepeni, a najviša dnevna od 16 do 20 stepeni.
Samo na jugozapadu i jugu biće pretežno oblačno mestimično sa slabom kišom, saopštio je RHMZ. Vetar slab i umeren, istočni i jugoistočni.
U širem području Beograda ujutro se očekuje kratkotrajna magla. Tokom dana malo do umereno oblačno sa sunčanim intervalima. Jutarnja temperatura od 9 do 11 stepeni, a najviša dnevna oko 20 stepeni.
Narednih dana u celoj zemlji biće pretežno sunčano i toplije sa najvišom dnevnom temperaturom od 20 do 24 stepena.
Za dane vikenda u košavskom području duvaće umeren, a na jugu Banata kratkotrajno i jak jugoistočni vetar. Zatim sledi naoblačenje i zahlađeenje sa kišom, prenosi Tanjug.
  </div>
  <div id="politika">
Kamberi sa Eskobarom o zahtevima Albanaca iz Preševa i Bujanovca
VAŠINGTON - Albanski poslanik u Skupštini Srbije Šaip Kamberi sastao se danas sa specijalnim izaslanikom Sjedinjenih Država za Zapadni Balkan Gabrijelom Eskobarom sa kojim je razgovarao o zahtevima Albanaca iz Preševa i Bujanovca. Kamberi je na Fejbuku naveo da je ravnopravan tretman za manjine preduslov za dugoročni mir na Zapadnom Balkanu.
Na sastanku sa Eskobarom u Stejt departmentu razgovarali smo o potrebi fer tretmana zahteva Albanaca Preševske doline, o potrebi ravnopravnog i reciprocitetnog tretmana manjine na osnovu istih standarda, kao preduslovu za budući sporazum za dugoročni mir na Zapadnom Balkanu, naveo je on, prenosi Tanjug.
Politički lideri Albanaca u Bujanovcu i Preševu otputovali su juče u SAD da bi se sastali sa predstavnicima američkog Kongresa, Senata i Stejt departmenta, potvrdio je juče za portal Bujanovačke šef kabineta predsednika opštine Bujanovac Sali Salihi.
U delegaciji koja je trebalo da se sastane sa Eskobarom, prema izvorima portala JUGpreš, nalaze se narodni poslanik i predsednik Partije za demokratsko delovanje (PDD) Šaip Kamberi, predsednik opštine Bujanovac i Demokratske partije (DP) Nagip Arifi, predsednik NSA Ragmi Mustafa i lider preševske Demokratske partije Albanaca (DPA) Ragmi Mustafa.

Kurti ima rok da odgovori na Makronov i Šolcov predlog
PRIŠTINA - Premijer privremenih prištinskih institucija Aljbin Kurti ima rok da odgovori na francusko-nemački predlog o normalizaciji odnosa Beograda i Prištine.
Zamenik premijera tzv. Kosova Besnik Bisljimi je rekao da su Kurtiju francusko-nemački predlog predstavili savetnici i da ima rok, ne precizirajući do kada, da odgovor dostavi predsedniku Francuske i kancelaru Nemačke, Emanuelu Makronu i Olafu Šolcu.
Kako prenosi prištinski „Ekspres”, Bisljimi kaže da zna sve detalje, ali ih nije iznosio i nije odgovorio na pitanje da li predlog podrazumeva priznanje.
"Pregovarači bi trebalo da govore na tu temu kada budu smatrali da je pravo vreme za razgovor”, rekao je Bisljimi. Savetnici Šolca i Makrona su boravili 9. septembra u Prištini, a potom i u Beogradu, i Kurtiju dali rok do kada mora da da odgovor.
Bisljmi je, govoreći u ponedeljak za ATV, rekao da je Kurti taj koji treba da odgovori na francusko-nemacki predlog. „Ne mogu da pričam o tome šta se desilo, jer nisam bio deo diskusija i na tim ljudima koji su bili uključeni je da odluče kada treba da izađu u javnost sa detaljima. Ako bi neko u ovom trenutku izašao sa bilo kojim elementom predloga u javnost, smatram da bi to bilo kontraproduktivno i štetno”, rekao je Bisljimi, preneo je Tanjug.

Brnabić sa šefom diplomatije Konga
Predsednica Vlade Srbije Ana Brnabić sastala se danas sa potpredsednikom vlade i ministrom spoljnih poslova Demokratske Republike Kongo Kristofom Lutundulom Apalom sa kojim je razgovarala o produbljivanju prijateljskih odnosa dveju država i o načinima proširivanja saradnje, posebno na polju ekonomije i obrazovanja.

Premijerka Brnabić je rekla na sastanku u Vladi Srbije da poseta potpredsednika vlade, prijateljske države Demokratske Republike Kongo, predstavlja nastavak političkog dijaloga koji će, kako je ocenila, biti intenziviran u narednom periodu, saopštila je pres služba vlade.

Prema njenim rečima, u novom mandatu, Vlada Srbije će nastaviti da stipendira studente iz te zemlje, u okviru programa Stipendije - svet u Srbiji jer je to, kako je ukazala, najbolji način da se ulaže u budućnost.

Brnabić je takođe zahvalila na principijelnom stavu i podršci teritorijalnom integritetu i suverenitetu Srbije i dodala da Beograd takođe podržava jedinstvo, suverenitet i teritorijalni integritet DR Kongo i pruža bezrezervnu podršku naporima da se prevaziđu postojeći bezbednosni izazovi u toj zemlji.

Potpredsednik vlade i ministar spoljnih poslova DR Kongo preneo je tople pozdrave rukovodstva svoje zemlje i naveo da postoji spremnost za uspostavljanje novog okvira sveobuhvatne višesektorske saradnje.

Premijerka Srbije još jednom je zahvalila na poseti i zaključila da je od izuzetnog značaja razvoj bliskih kontakata dve prijateljske zemlje u budućnosti, kao važnog uzajamnog oslonca u vremenu velikih svetskih kriza, navedeno je u saopštenju.

Mali: Najugroženiji će dobiti odgovarajuću pomoć
Ministar finansija Siniša Mali i ministarka za rad Darija Kisić razgovarali su danas sa članovima Fiskalnog saveta o Predlogu mera socijalne i poreske politike za smanjenje nejednakosti i rizika od siromaštva Fiskalnog saveta, a ministar je rekao da je potrebno uraditi analizu ekonomskih efekata mera i da će razgovori o tome biti nastavljeni.

Mali je istakao značaj razgovora s predstavnicima Fiskalnog saveta i istakao da su svi na istom zadatku, a to je da oni koji su ekonomski najugroženiji dobiju adekvatnu pomoć i podršku.

Ministar je kazao da su nadležni u tom ministarstvu i u Ministarstvu za rad, zapošljavanje, boračka i socijalna pitanja veoma pažljivo pročitali sve predloge Fiskalnog saveta.

Mali je istakao da je reč o veoma važnoj temi, o kojoj treba da se razgovara, zbog čega je i održan veoma konstruktivan sastanak sa predstavnicima Fiskalnog saveta.

Fiskalni savet su predstavljali predsednik tog nezavisnog državnog organa Pavle Petrović i članovi Nikola Altiparmakov i Bojan Dimitrijević.

Ministarka Kisić ukazala je da primena Registra socijalnih karata, početak primene Zakona o socijalnom preduzetništvu, reforma Nacionalne službe za zapošljavanje, koja se očekuje u narednom periodu, treba da doprinesu poboljšanju položaja socijalno najugroženijih kategorija stanovništva i pravednijoj raspodeli socijalnih davanja.

Kisićeva je istakla i da postoji tendencija smanjenja izdvajanja za decu u domenu socijalne pomoći, jer konstantno rastu primanja roditelja, dodajući da se istovremeno povećavaju izdvajanja za decu po drugim aspektima poput finansijske podrške prilikom rođenja deteta ili pomoći majkama pri kupovini prve nekretnine.

Na sastanku je bilo reči i o budžetu za 2023. godinu, povećanju penzija i predstojećoj poseti delegacije Međunarodnog monetarnog fonda Srbiji, saopštilo je Ministarstvo finansija.

Član Fiskalnog saveta Nikola Altiparmakov ranije je rekao Tanjugu da to telo predlaže reformu poreske i socijalne politike, kao i da poreska reforma podrazumeva preraspodelu kako bi se bolje zaštitili ugroženi slojevi stanovništva.

„Konkretno, 80 odsto domaćinstava bi videlo rasterećenje poreza, a samo 15 do 20 odsto domaćinstava sa najvišim prihodima bi osetilo skromno povećanja od dva odsto”, rekao je Altiparmakov, obrazlažući Predlog mera socijalne i poreske politike za smanjivanje nejednakosti Fiskalnog saveta.

Kada je reč o socijalnoj politici, Fiskalni savet predlaže da se izdvajanja za socijalnu zaštitu za najugroženije slojeve stanovništva povećaju za 10 odsto u budžetu za narednu godinu, kako bi se što bolje zaštitili najugroženiji, a pre svega deca i najstariji.

Fiskalni savet predlaže povećanje rashoda za socijalnu zaštitu u iznosu oko 0,2 do 0,3 odsto BDP-a, kao i da se najveći deo tog novca usmeri na decu, to jest povećanje iznosa dečijeg dodatka i broja obuhvaćene dece.

Sada oko 250.000 dece prima dečiji dodatak, što je praktično svako peto dete u Srbiji.

„Naš predlog je da se to poveća, da svako treće dete prima dodatak, odnosno više 400.000 dece, kao i da se iznos dečijeg dodatka poveća za četvrtinu. I naravno, da se uskladi redovno sa inflacijom koja trenutno nije mala u Srbiji, kako bi porodice sa decom bile što bolje zaštićene od početka sledeće godine, jer očekujemo krizu u Evropi i svetu, a i u Srbiji će situacija biti dosta nepovoljnija”, kazao je Altiparmakov.

Fiskalni savet procenjuje da postoje mogućnosti i potreba da se povećaju budžetska izdvajanja za socijalnu zaštitu za oko 10 procenata, kao i da je opravdano da se u budžetu za narednu godinu izdvoje dodatna sredstva od 14 milijardi dinara za program dečijeg dodatka.

Fiskalni savet konstatuje i da su domaćinstva u ruralnim područjima natprosečno ugrožena i posebno stariji sugrađani.

„Videli smo da je problem to što oni u velikom broju slučajeva ne mogu da ostvaruju pravo na novčanu socijalnu pomoć, iako su dohodovno ugroženi, zato što trenutni zakon ima suviše rigorozne kriterijume po pitanju imovine, pa je to što je vlasništvo nad zemljištem ograničeno na jedan hektar suviše restriktivno. Naša preporuka je da se to značajno poveća, na 10 hektara za koje smo radili simulacije, ali moguće su i drugačije alternative”, naveo je Altiparmakov.

Vučić na poklon dobio izlivenu kopačku Panenke
Predsednik Republike Srbije Aleksandar Vučić dobio je izlivenu kopačku bivšeg čehoslovačkog reprezentativca Antonina Panenke od ambasadora Češke Republike Tomaša Kuhte.
"Šut Antonina Panenke sa naše Marakane od pre 46 godina ušao je u istoriju svetskog fudbala. Hvala ambasadoru Kuhti na poklonu koji će zauvek biti podsetnik na lepotu i umeće ove divne igre", napisao je Vučić na Instagramu.


Vučić sa ambasadorima zemalja EU
Predsednik Republike Srbije Aleksandar Vučić prisustvovao je ručku, koji je ambasador Češke Republike Tomaš Kuhta organizovao za ambasadore zemalja članica EU u Srbiji.
"Sa ambasadorima država članica EU sam razmenio mišljenja o izazovima sa kojima se susreće ne samo Evropa, već i ceo svet. Moramo ozbiljno da radimo na obezbeđivanju energetske bezbednosti, očuvanju mira i prosperiteta za sve naše građane. Hvala ambasadoru Češke, zemlje koja trenutno predsedava Savetom EU, na prilici da i Srbija učestvuje u razgovorima o budućnosti Evrope", objavio je Vučić na Instagramu.

Dragan Marković Palma za list „Politika”: Srbija neće ići ispod svojih „crvenih” linija
Predsednik Jedinstvene Srbije Dragan Marković Palma kaže da od 2000. godine Evropska unija laže Srbiju kada je reč o članstvu, iako je, kako je rekao, Srbija uradila sve što je od nje traženo. U intervjuu za „Politiku” kaže da su nas ubeđivali da ako uradimo još nešto da ćemo biti bliže Evropskoj uniji. Ti zahtevi Brisela su se vremenom umnožavali, a nismo ni za korak bliže članstvu u EU.
– Brojna obećanja koja su davali nikada nisu ispunili. Novi nemačko-francuski predlog da dozvolimo da Kosovo i Metohija uđe u Ujedinjene nacije, a da bismo mi zauzvrat navodno po ubrzanom modelu postali član EU nije prihvatljiv. Niko od nas ne može da traži da se odreknemo KiM i svoje kuće i tako nešto neće prihvatiti ni predsednik Aleksandar Vučić, ni većinska Srbija, ni SPS i JS. Neka svima bude jasno: Srbija nikada neće ići ispod svojih „crvenih” linija, jer ako bismo priznali takozvano nezavisno Kosovo, koje nećemo nikada priznati, onda bi usledile druge ucene, pre svega u Raškoj oblasti ili Sandžaku – kaže Dragan Marković Palma.
Pre više od pola godine održani su parlamentarni izbori i do sada još nije formirana Vlada Srbije. Zašto se kasni?
Ne kasni se sa obrazovanjem vlade, jer je rok 2. novembar. Živimo u dinamično vreme i niko nije mogao predvideti da će ovoliko dugo da traje rat i da će energetski problem biti svakim danom sve veći, a i da će se pojaviti nevolje i sa hranom. Vlada će biti formirana u zakonskom roku i biće onako kako proceni predsednik Vučić koji je stalno na putu i pokušava da ostvari što bolje uslove da Srbija pregura zimu u teško vreme. To su opravdani razlozi zašto vlada nije formirana.
Zašto Dragan Marković „uspešno” eskivira da postane ministar?
Ja ne želim da se bavim tom temom, ali radim kao da imam tri ministarske funkcije. Osim rada na terenu, non- stop vodim privredne delegacije u svet i stvaram preduslove za ekonomsku saradnju. Gradim međunarodne kontakte sa Grčkom, Egiptom, Turskom... Za dosadašnji rad sam dobio mnogo međunarodnih priznanja. Ja hoću da radim i napravim nešto konkretno za građane. Razlikujem se od drugih koji žele da postanu ili ostanu ministri, jer ima je najveća želja da dobiju službeni automobil sa rotacionim svetlom, da imaju svoj kabinet... Neki od njih odavno nisu kupovali više štampe kao proteklih meseci da bi pročitali kako se njihovo ime kotira kao mogući budući ministar.
Kakvi treba da budu novi ministri?
Ministri treba da budu oni koji imaju rezultat u radu poslednjih deset godina i da se vidi da su nešto radili. Da ne bude više kriterijum stranačka podobnost, već sposobnost. Trebaju nam sposobni ljudi. Pazite mi sada imamo povoljnu situaciju u odnosu na evropske države kao što su Austrija, Velika Britanija, gde su cene hrane i komunalija skočile, što kod nas nije slučaj i za to je neko zaslužan.
Kada bi se pitao Dragan Marković, da li bi Srbija uvela sankcije Rusiji?
Ne mogu da se pitam ja, jer nisam ja taj koji odlučuje. U politici ne postoji ljubav, već interes. Tu je predsednik Aleksandar Vučić da proceni gde su naši interesi, gde su nam prijatelji i šta je najbolje za Srbiju. Ako me pitate, ja sam da sad i odmah prestane rat u Ukrajini. Potrebno je taj sukob vratiti u diplomatske okvire jer je bolje da se i 100 godina razgovara nego da se pet minuta ratuje. Nisam zato da ginu deca, civili i da se gađaju zgrade. Sve to smo mi Srbi doživeli i znamo kako je. Da li je i ko više ili manje u pravu, uopšte me ne interesuje. Samo prestanite da ratujete, jer svet klizi u katastrofu.
Imali ste veoma dobru saradnju sa pokojnim gradonačelnikom Zagreba Milanom Bandićem. Kako komentarišete novo zahlađenje odnosa između Srbije i Hrvatske?
Gospodin Bandić i ja nismo bili za to da se bavimo istorijom i ko je bio veći ili manji krivac. To što se dogodilo ne može da se zaboravi, ali mora da se krene dalje i da vidimo kako da unapredimo život i šta je interes građana jedne i druge države. Da ne učimo našu decu da su Hrvati naši neprijatelji i obrnuto. Predsednik Srbije Vučić pruža ruku saradnje, ali ti militantni ratnohuškački termini koje koriste Plenković i Milanović nisu dobri, a oni misle da im donose političke poene. Premijer Hrvatske nije imao nikada manju popularnost nego sada i to treba da ga zabrine. Srbija je prestigla Hrvatsku u ekonomskom smislu i to ne mogu da nam oproste. Tražimo da se poštuju Srbi u Hrvatskoj, koliko se poštuju Hrvati u Srbiji.
Ove godine u Jagodini ima đaka prvaka više nego pre godinu dana pa je moralo da se otvori još jedno odeljenje. Šta je grad Jagodina učinio da se popravi demografska situacija?
To nije slučajno i do toga smo došli promišljenom politikom. Uveli smo politiku da porodica koja ima troje, četvoro ili više dece svakog meseca dobija 200 evra i tako će biti do punoletstva. Đaci ne plaćaju autobus, idu besplatno na more kada završe četvrti i osmi razred, ali i srednju školu. Vrtići su najjeftiniji u Srbiji, a studente smo pre korone svake godine vodili u Beč. Kada sve to pogledamo, mi se razlikujemo od drugih gradova, jer na prvo mesto stavljamo običnog čoveka. Mi smo jedini grad u republici gde odbornici ne dobijaju ni plate, ni dnevnice. Ja vozim svoj automobil i nisam kupio nameštaj u kancelariji u opštini 24 godine.
Neki drugi gradovi u Srbiji i ne posluju baš domaćinski...
Ne posluju, ali je to problem onih koji ih vode. Recimo više od deset gradova u Srbiji su kupili po tri nova automobila. Šta će vam, prijatelji, nove „škode”? Šta ste uradili da olakšate život svojim sugrađanima. Neki nemaju šta da jedu, a neko je odlučio da kupuje nove automobile. Mora da se vodi računa da se štedi i da se zna gde je tačno otišao svaki dinar. Ne kažem da su ti ljudi stavili sebi novac u džep. Ali ako ne znaju kako se domaćinski raspolaže s novcem, neka pitaju. Ja nikom nisam uzeo ni kafu, a donatora imamo mnogo. Jagodina je jedini grad koji obelodani koji su joj donatori koji nam omogućuju da svake godine vodimo ljude u Egipat i Paraliju.

Poruka iz EU: Moguće uvođenje viza Srbiji
Srbija rizikuje sopstveni bezvizni režim sa EU ako ne smanji priliv migranata iz trećih zemalja koji bez viza putuju na njenu teritoriju, a zatim dalje u EU, navode evropski diplomatski izvori uoči sastanka ministara unutrašnjih poslova u Luksemburgu.
„Očekujem da će Srbija i drugi u regionu sarađivati i uskladiti se sa viznom politikom EU. Pokretanje suspenzije bezviznog režima nije isključeno kao opcija, ali nadam se pre svega dobroj saradnji“, izjavila je u Luksemburgu evropski komesar za unutrašnje poslove Jilva Johanson, preneo je RTS.
Ministri unutrašnjih poslova danas će raspravljati o merama kojima bi se odgovorilo na značajan porast priliva migranata koji preko Zapadnog Balkana ulaze u zemlje EU.
Priliv migranata u 2022. višestruko je uvećan u odnosu na prošlu godinu, a kao poseban problem zemlje članice ističu bezvizni režim koji Srbija ima sa nekim zemljama Azije, Afrike i Južne Amerike, čiji državljani slobodno putuju u Srbiju, a zatim dalje u zemlje EU. Diplomatski izvori navode da sličan problem postoji i sa viznom politikom Albanije.
U ovoj godini je na taj način višestruko porastao broj državljana Indije, Burundija, Tunisa i Kube koji podnose zahtev za azil u zemljama EU. Prema podacima koje navode mediji, broj državljana Indije i Kube koji u EU ulaze preko Zapadnog Balkana porastao je za skoro deset puta u odnosu na prošlu godinu.
Jilva Johanson je ukazala da je u Austriji zabeležen veliki priliv Indijaca, dok je u Belgiji značajno porastao broj državljana Burundija.
„Trendovi su zabrinjavajući. Moraćemo da rešavamo problem jačanjem spoljnih granica i dodatnim angažmanom agencije Fronteks. Obratićemo se svim partnerima na Zapadnom Balkanu da bismo obezbedili usklađenost viznih politika“.
Evropski komesar za unutrašnje poslove najavila je i seriju sastanaka sa predstavnicima zemalja Zapadnog Balkana narednih nedelja u Berlinu, Pragu i Tirani.
  </div>
  <div id="vesti">
Zemlje MMF pozvale Rusiju da okonča rat u Ukrajini
VAŠINGTON - Zemlje članice Međunarodnog monetarnog fonda danas su skoro jednoglasno pozvale Rusiju da okonča rat u Ukrajini, jer podstiče inflaciju i usporava globalnu ekonomiju.
To je na konferenciji za novinare izjavila predsednica Upravnog odbora MMF-a Nadia Kalvinjo, koja je i ministar ekonomije Španije, preneo je Tanjug.
Kalvinjo je, prenosi Rojters, izjavila da je Rusija ponovo blokirala usvajanje zajedničkog saopštenja tokom sastanka Međunarodnog monetarnog i finansijskog komiteta.

Ukrajinska vojska tvrdi da je uništila značajnu količinu ruskog oružja
KIJEV - Ukrajinska vojska saopštila je da je uništila značajnu količinu ruskog naoružanja u napadu na železničko čvorište u istočnom regionu Luganska.
Navode da su ruske snage pretrpele značajne gubitke u Hersonu, Zaporožju i Donjecku, preneo je Si-En-En.
Generalštab ukrajinske vojske nije, međutim, pominjao borbe oko Bahmuta u Donjecku, gde su ruske snage po svemu sudeći ostvarile izvesne uspehe poslednjih dana.
Generalštab je saopštio da Rusija „nastavlja da usmerava svoje napore na pokušaje da sprovede svoje planove da dođe do administrativne granice Donjecke oblasti”, preneo je Tanjug.

Slovačka bi ubistvo dve osobe mogla da tretira kao teroristički čin
BRATISLAVA – Slovačka bi mogla da tretira ubistvo dvoje ljudi ispred poznatog gej bara u glavnom gradu Bratislavi kao teroristički čin, rekao je danas visoki zvaničnik tužilaštva. Istražitelji sumnjaju da je u pitanju mogući zločin iz mržnje, koji je izazvao gnev političara i grupa za ljudska prava, a hiljade ljudi okupilo se danas u centru Bratislave da pokažu solidarnost sa LGBT zajednicom. Kako se navodi, mnogi su mahali zastavama duginih boja koje simbolizuju pokret za prava homoseksualaca ili nosili transparente poput „Stop nasilju!”.
Dodaje se da je policija osumnjičenog ubicu pronašla mrtvog u četvrtak ujutro, nakon što je u sredu uveče pucao u svoje žrtve ispred bara Teplaren u centru grada, prenosi Tanjug.
Policija je saopštila da sumnja da se ubica potom ubio, a danas su policijski i pravosudni zvaničnici naveli da dosadašnja istraga nije pokazala nikakve naznake da je ubica poznavao svoje žrtve.
Ističe se da je osumnjičeni ubica 19-godišnji Juraj K. koristio pištolj sa laserskim nišanom, koji je registrovan na rođaka.
Policija je danas identifikovala ubijene kao 23-godišnjeg Matusa H. i 26-godišnjeg Jurja V., dok je treća osoba, Radoslava T. (28 godina), ranjena u nogu.
Premijer Eduard Heger nazvao je ubicu „radikalizovanim tinejdžerom”, dok je predsednica Zuzana Čaputova u objavi na Fejsbuku rekla da je pucnjava zločin iz mržnje.

Australija vraća u zemlju žene i decu pripadnika Islamske države
Specijalno za „Politiku” - 
Melburn – Federalna vlada Australije nedavno je potvrdila odluku da vrati iz Sirije u zemlju žene i decu bivših boraca Islamske države, inače građana Australije. Ove žene i deca nalaze se u izbegličkim kampovima „Al Roj” i „Al Hol” na severoistoku zemlje, u blizini iračke granice, još od marta 2019, kada su nakon pada Islamskog kalifata njihovi muževi, odnosno očevi, ili pogubljeni ili odvedeni u zarobljeništvo.
Neke žene su se dobrovoljno pridružile svojim muževima na ratnim poprištima islamskog kalifata, a mnoge od njih su odvedene u Siriju protiv svoje volje – na prevaru ili pod prisilom – opet od strane svojih muževa. Trenutno se u ovim kampovima nalazi 16 žena i 42 mališana, od kojih je većina mlađa od šest godina, a neki su i rođeni u tim logorima.
Ono što je za sada poznato javnosti jeste da će plan povratka, odnosno repatrijacije 16 žena i 42 deteta, podrazumevati njihovu integraciju u australijsko društvo i pružanje neophodne nege i podrške, naročito u domenu mentalnog zdravlja, ali i nadgledanje ovih porodica od strane državnih informativnih i bezbednosnih agencija.
I dok se ostali detalji repatrijacije čuvaju u tajnosti, a razrađivani su više godina, u saveznom parlamentu se oko ove odluke povela debata između vladajuće laburističke vlade i liberalne opozicije, koje imaju oprečne stavove u vezi s ovim pitanjem. Ministarka unutrašnjih poslova Kler O’Nil nakon ove odluke je izjavila da je prioritet australijske vlade zaštita Australijanaca i nacionalnih interesa Australije na osnovu strategije o nacionalnoj bezbednosti.
S druge strane, portparolka liberala Karen Endruz zatražila je od vlade da pruži javnosti više informacija, ističući da se i dalje protivi planovima za repatrijaciju, jer veruje da su žene bile saučesnice u podršci borcima ID-a u Siriji. Nekadašnji savezni ministar odbrane, a sadašnji lider opozicije Piter Daton otišao je još dalje rekavši da žene koje su otišle u Siriju moraju da „žive sa svojom odlukom”, da su deca ključne godine svog razvoja provela u kampovima „mešajući se s teroristima”, a da su ih u tu užasnu situaciju doveli njihovi roditelji.
Poznato je, takođe, da je tokom svog premijerskog mandata bivši premijer Skot Morison ostao dosledan u svojoj odluci da se ne sprovodi nikakav plan repatrijacije, iako se još od 2019. godine suočavao s uzastopnim molbama i porodica i zagovornika ljudskih prava da se ove zarobljene osobe vrate u domovinu.
On je često navodio da bi to bila pretnja po bezbednost pošto bi mnoge od tih osoba mogle da budu radikalizovane i da stoga nema nameru da ugrozi život nijednog Australijanca u pokušaju da izvuče ove ljude iz tih opasnih situacija. Senatorka laburista Tanja Plibersekse ne slaže sa ovim stavom, tako da je nedavno prokomentarisala za Kanal 7 da je bivši premijer zapravo ugrožavao živote Australijanaca ostavljajući građane na jednom od najopasnijih mesta na svetu.
Grupe za ljudska prava poput „Sejv d čildren” i „Hjuman rajts voč” pozdravile su odluku federalne vlade pohvalivši laburističku vladu premijera Entonija Albanezea da je pokazala neverovatno vođstvo i spremnost u sprovođenju plana repatrijacije, što, kako ističu, nije bio slučaj s prethodnom vladom.
Stručnjaci za bezbednost smatraju da, ukoliko plan bude sproveden, postoji određeni stepen rizika. U svakom slučaju, ova grupa ljudi biće pažljivo nadgledana od strane bezbednosnih i policijskih agencija po povratku u zemlju, iako se smatra da su deca i žene nevine žrtve i da će od ključne važnosti biti podrška koja će im biti pružena u prevazilaženju trauma. S tim se slažu i psiholozi, koji smatraju da pristup reintegraciji žena i dece u australijsko društvo treba da bude krajnje pažljiv uzimajući u obzir sve traume i strahote koje su preživeli u poslednjih nekoliko godina.
Veliki deo australijske zajednice, međutim, izražava sve veću zabrinutost zbog odluke Albanezijeve vlade. Među njima su i članovi asirske hrišćanske zajednice koji su pod najezdom terora i pokolja ID-a u Siriji i Iraku utočište našli u Australiji. Veoma su zahvalni Australiji koja im je pružila sigurnost i novi život, ali su i uznemireni i smatraju da vlada ne bi trebalo da vraća ljude koji su odlučili da pruže podršku ID-u. Reni Bahro, zamenik gradonačelnika Ferfilda, opštine u zapadnom delu Sidneja sa velikom asirskom zajednicom, rekao je da su pripadnici Islamske države silovali njihove žene i spalili njihove crkve i domove i dodao da nikada ne mogu oprostiti, zaboraviti ili poželeti dobrodošlicu onima koji su putovali da ih progone u njihovim domovima u Iraku i Siriji.
Bitka za povratak žena i dece u Australiju neće bila laka, a ovaj model repatrijacije urađen je po uzoru na onaj koji je korišćen u Maroku, Belgiji i Francuskoj. Francuska je, primera radi, u julu vratila kući 51 ženu i dete iz ovih logora, a mesec dana ranije Belgija je vratila 16 svojih državljana.

Hiljade učenika i roditelja podržalo nastavnike
BUDIMPEŠTA - Hiljade mađarskih učenika i roditelja protestovalo je danas u znak podrške nastavnicima koji su otpušteni ili će biti otpuštenim, jer su se pridružili štrajku kojim se zahtevaju veće plate, javio je Rojters. Mađarska agencija MTI prenosi saopštenje vladinog informativnog centra (KTK) u kome je navedeno da nastavnici koji učestvuju u legalnom štrajku neće biti kažnjeni.
Uprkos onome što tvrde levičarske stranke „nema nikakvih masovnih otpuštanja” i „za sada je otpušteno samo pet nastavnika koji su u više navrata učestvovali u nelegalnim štrajkovima”, ističe se u saopštenju..
KTK je saopštio, prenosi mađarska agencija, i da je vlada posvećena daljem povećanju plata nastavnika, dok „levičarske stranke ometaju” njene napore, preneo je Tanjug.
Istaknuto je i da vlada želi da poveća plate čim se dogovori sa Evropskom unijom o „otključavanju” finansijskih sredstava.
KTK je dodao da bi plate nastavnika mogle da porastu za 21 odsto sledeće godine, 25 odsto u 2024. i da bi mogle biti 29-30 odsto veće od njihovih trenutnih plata 2025. godine.
Predstavnici levičarskih partija, međutim, „nastavljaju da rade u Briselu na sprečavanju Mađarske da dobije sredstva na koja ima pravo”, navodi se u saopštenju i dodaje da bi se iz tih sredstava moglo finansirati „veće povećanje od ranije planiranog”.

Rusija i Amerika obelodanile podatke o broju nuklearnog oružja
MOSKVA - Rusko Ministarstvo spoljnih poslova objavilo je danas informaciju o ukupnom broju nuklearnih bojevih glava i drugog teškog naoružanja koje poseduju Rusija i Sjedinjene Države od 1. septembra 2022. godine, pošto su Moskva i Vašington razmenili podatke u okviru Novog START ugovora, navodi se na sajtu ruskog Ministarstva.
Informacije o ukupnom broju strateškog ofanzivnog naoružanja Rusije i SAD date su na osnovu obaveštenja predviđenih Novim START ugovorom, koje su strane razmenile u septembru 2022. godine u skladu sa tačkom 2 Odeljka II u četvrtom delu Protokola Ugovora, saopštilo je Ministarstvo.
Prema dokumentu, Rusija ima 540 razmeštenih interkontinentalnih balističkih projektila (ICBM), balističkih raketa koje se lansiraju sa podmornica (SLBM) i teških bombardera, dok SAD imaju 659 komada takvog oružja.
Pored toga, Rusija ima 1.549 bojevih glava raspoređenih na interkontinentalnim balističkim projektilima, projektilima koji se lansiraju iz podmornica i nuklearnih bojevih glava koje su raspoređeni na avionima, dok Amerika ima 1.420 komada takvog oružja.
Rusija ima i 759 neraspoređenih lansera interkontinentalnih balističkih projektila, neraspoređenih lansera projektila iz podmornice i neraspoređenih teških bombardera, a SAD su prijavile 800 takvih lansera.

Rusija pokreće masovnu proizvodnju dronova
MOSKVA - Rusija će pokrenuti masovnu proizvodnju bespilotnih letelica, jer su se pokazale veoma efikasnim u vojnoj operaciji u Ukrajini, rekao je danas zamenik predsednika Saveta za nacionalnu bezbednost Rusije Dmitrij Medvedev.
On je istakao da su se bespilotne letelice (UAV) dokazale u savremenim sukobima i da je njihovo korišćenje u ratu u Ukrajini „hitna potreba”.
"Rusija tek treba da pokrene masovnu proizvodnju bespilotnih letelica različitih tipova”, rekao je Medvedev, javlja Tass a prenosi Tanjug.
On je istakao da je izvršena posebna inspekcija Specijalnog tehnološkog centra LLC u Sankt Peterburgu, koji je po državnom odbrambenom nalogu ispitao bespilotne letelice „Orlan”.
Dodaje se da je na forumu „Armija - 2022” u avgustu Ministarstvo odbrane Rusije potpisalo ugovore za nabavku dronova „Orlan”, „Inokhodets” i „Eleron”, kao i s pomenutim tehnološkim centrom za proizvodnju sistema opremljenih bespilotnim letelicama Orlan-10 i Orlan-30.

Braći Deđorđo po 40 godina zbog ubistva novinarke
VALETA - Braća Diđorđo osuđena su danas na po 40 godina zatvora nakon što su priznali krivicu za ubistvo malteške novinarke Dafne Karuane Galicije 2017. godine.
Alfred i Džordž Dođorđo su se izjasnili da nisu krivi na početku suđenja, ali su nakon duže pauze njihovi advokati rekli da su pristali da priznaju krivicu u zamenu za blažu kaznu, preneo je AP.
Ovo je važan korak napred, da se ostvari pravda u slučaju koji predstavlja mračno poglavlje u istoriji Malte, navodi se u saopštenju koje je kancelarija premijera Roberta Abele objavila ubrzo nakon izricanja presude.
Jedan od novinarkinih sinova, Metju Karuana Galicia, rekao je novinarima da mu je laknulo što su braća osuđena.
"Sada ostaju preostali predmeti”, kazao je on, misleći na procesuiranje ostalih optuženih.
On je, međutim, istakao da je pet godina koliko je trebalo da se dostigne ova faza pravde za njegovu majku predugo.
Dvojici optuženih je, takođe, naloženo da plate po 50.000 evra kao i sudske troškove.
Oni su mogli da dobiju i maksimalnu kaznu doživotnog zatvora.
Posle njihovog priznanja krivice, sada su četiri osobe priznale da su učestvovale u ubistvu.
Peta osoba, lokalni biznismen Jorgen Fenek, još uvek u zatvoru čeka suđenje.
Tužioci veruju da je on naručio ubistvo, što on poriče.
U intervjuu za Rojters ranije ove godine, Džordž Deđorđo je priznao da je počinio zločin.
Advokat braće je, takođe, rekao da Deđorđovi traže pomilovanje u zamenu za otkrivanje svega što znaju o drugim ubistvima, bombama i zločinima.
Njihov zahtev za pomilovanje nije prihvaćen i poroti sačinjenoj od pet muškaraca i četiri žene je na početku postupka naloženo da razmotre samo ono što su čuli u sudnici, prenosi Tanjug.
Novinarka Dafne Karuana Galicija je istraživala korupciju na Malti i ubijena je 16. oktobra 2017. godine kada je pod njen auto postavljena bomba.

Najmanje 22 osobe poginule u eksploziji u rudniku u Turskoj
ANKARA - Broj poginulih u eksploziji rudnika uglja na severu Turske porastao je na 22, naveo je večeras turski ministar zdravlja Fahretin Koča na Tviteru. On je dodao da se 17 osoba prebačeno u bolnice na lečenje. Još uvek se ne zna pouzdano koliko je rudara zarobljeno ispod zemlje nakon eksplozije, koja se dogodila dok je u rudniku radilo 110 ljudi.
Prethodno je lokalni guverner Nurtač Arslan rekao da je 49 rudara zarobljeno ispod zemlje nakon eksplozije.
Kako je precizirao za tursku agenciju Anadolija, 44 osobe su zarobljene na dubini od 300 metara, a pet na dubini od 350 metara od ulaza u rudnik.
Turski ministar energetike Fatih Donmez kazao je da je eksploziju verovatno izazvao rudnički gas - zapaljiv gas koji se nalazi u rudnicima uglja, preneo je Tanjug.
Turska Uprava za katastrofe povukla je ranije iznete navode da je eskploziju izazvao transformator i naglasila da uzrok eksplozije i dalje nije poznat.
Do eksplozije je došlo 300 metara ispod ulaza u rudnik.

EU priprema sankcije Irancima zbog isporuke dronova Rusiji
PARIZ - Evropski ministri spoljnih poslova razgovaraće u ponedeljak o transferu iranskih bespilotnih letelica Rusiji i mogli bi da postignu politički dogovor o budućim sankcijama u vezi sa takvim aktivnostima, izjavila su danas dvojica diplomata.
Ukrajina tvrdi da je napad Rusije poslednjih nedelja izveden bespilotnim letilicama iranske proizvodnje Šahed-136, a Iran poriče da je isporučio Rusiji dronove, preneo je Rojters.
Tri bespilotne letelice kojima su upravljale ruske snage napale su juče rano ujutru mali grad Makariv, zapadno od glavnog grada Ukrajine, a zvaničnici su rekli da su kritične infrastrukturne objekte pogodili, kako su naveli, „dronovi samoubice” iranske proizvodnje.
Prema rečima diplomata koji se pozivaju na pripremne sastanke uoči ministarskog sastanka u ponedeljak u Luksemburgu, urađena je analiza aktivnosti dronova i to pitanje je sada na agendi.
Diplomate su saopštile da, iako dogovor o novim listama sankcionisanih nije moguć u ponedeljak, mogao bi postojati politički sporazum koji bi otvorio put sankcijama u kasnijoj fazi.
Evropski blok je već spreman da u ponedeljak uvede zabranu putovanja i zamrzavanje imovine za oko 15 Iranaca koji su učestvovali u suzbijanju demonstracija koje je počele prošlog meseca nakon smrti 22-godišnje Mahse Amini, koja je prmeinula u policijskom pritvoru.
Francuska i Nemačka, obe strane u nuklearnom sporazumu sa Iranom iz 2015. godine, jasno su stavile do znanja da veruju da je neophodno uvesti i nove sankcije u vezi sa bespilotnim letelicama koje koristi Rusija i da bi transfer dronova trebalo posmatrati kao kršenje rezolucije Saveta bezbednosti Ujedinjenih nacija 2231.

Šta se događalo iza kulisa glasanja u UN - „za­vr­ta­nje ru­ku”, diplomatski teror i optužbe Lavrova
U Ukra­ji­ni je broj ra­ket­nih na­pa­da sma­njen u od­no­su na pret­hod­ne da­ne, ali se na diplo­mat­skom pla­nu od­vi­ja­ju pre­go­vo­ri za da­lje ja­ča­nje po­zi­ci­ja. Usva­ja­nje re­zo­lu­ci­je u Ge­ne­ral­noj skup­šti­ni UN o ne­pri­zna­va­nju re­fe­ren­du­ma u Do­njec­koj, Lu­gan­skoj, Zapo­ro­škoj i Her­son­skoj obla­sti iza­zva­lo je bur­ne re­ak­ci­je. Iako su 143 dr­ža­ve glasa­le „za”, a Ru­si­ja, Be­lo­ru­si­ja, Se­ver­na Ko­re­ja, Si­ri­ja i Ni­ka­ra­gva „pro­tiv”, šef evrop­ske di­plo­ma­ti­je Đu­zep Bo­relj je za­bri­nut zbog to­ga što je „pre­vi­še” dr­ža­va bilo uz­dr­ža­no – njih 35, a me­đu nji­ma Ki­na, In­di­ja i Pa­ki­stan. Ovom re­zo­lu­ci­jom se po­zi­va­ju sve dr­ža­ve, me­đu­na­rod­ne or­ga­ni­za­ci­je i agen­ci­je UN da ne pri­zna­ju ru­sku pro­me­nu sta­tu­sa ovih te­ri­to­ri­ja.
S dru­ge stra­ne, Ru­ska Fe­de­ra­ci­ja je ne­za­do­volj­na ve­li­kim bro­jem dr­ža­va ko­je ni­su podr­ža­le re­fe­ren­du­me. Ju­če je mi­ni­star spolj­nih po­slo­va Ser­gej La­vrov re­kao da je Za­pad mo­gao da obez­be­di to­li­ki broj gla­so­va je­di­no „za­vr­ta­njem ru­ku” i di­plo­mat­skim te­ro­rom i da je u sop­stve­nom in­te­re­su uce­nji­vao ze­mlje u raz­vo­ju i pre­tio im. Zanimlji­vo je da su Tur­ska, ame­rič­ki mi­li­jar­der Ilon Mask, pa čak i Ru­mu­ni­ja, izneli pred­lo­ge za mi­rov­ne pre­go­vo­re. Me­đu­tim, ukra­jin­ski pred­sed­nik Vo­lo­di­mir Ze­len­ski i Ra­da usvo­ji­li su od­lu­ku ko­jom se od­bi­ja­ju pre­go­vo­ri s Ru­skom Fe­de­ra­ci­jom sve dok je pred­vo­di Pu­tin. I ame­rič­ki pre­sed­nik Džo­zef Baj­den je re­kao da ne vi­di dobar raz­log da se idu­ćeg me­se­ca sa­sta­ne s ru­skim pred­sed­ni­kom na sa­mi­tu G20 u Indo­ne­zi­ji.
Tim po­vo­dom La­vrov je na­gla­sio da to ni na ko­ji na­čin ne kom­pli­ku­je si­tu­a­ci­ju „jer je da­na­šnje sta­nje, pre sve­ga u sa­mim SAD, već do­ve­de­no do to­ga da go­re ne mo­že bi­ti”. On je za ru­ski dr­žav­ni ka­nal pod­se­tio da Ru­si­ja ni­kad ne od­bi­ja ozbilj­ne pred­lo­ge za kon­tak­te ili pre­go­vo­re, ali da ni­ko ne nu­di ra­zum­ne ini­ci­ja­ti­ve.
NA­TO pla­ni­ra da idu­će sed­mi­ce odr­ži nu­kle­ar­nu ve­žbu ko­ja će bi­ti usme­re­na na suzbi­ja­nje mo­gu­ćeg nu­kle­ar­nog na­pa­da Ru­si­je, a, ka­ko pre­no­si Roj­ters, se­ver­na voj­na ali­jan­sa pri­pre­ma „fi­zič­ki od­go­vor” na even­tu­al­ni ru­ski nu­kle­ar­ni udar. Što se tiče EU, Bo­relj je na­ja­vio da bi ru­ski nu­kle­ar­ni na­pad na Ukra­ji­nu iza­zvao ne nuklear­ni, ne­go „sna­žan voj­ni od­go­vor”. Pret­hod­no je i fran­cu­ski pred­sed­nik Emanuel Makron na­ja­vio da ne­će bi­ti nu­kle­ar­nog od­go­vo­ra. Pre­ma nje­go­vim re­či­ma, Fran­cu­ska ima dok­tri­nu nu­kle­ar­nog od­vra­ća­nja.
„Što ma­nje pri­ča­mo o to­me, ma­nje na­du­va­va­mo pret­nju i ima­mo vi­še po­ve­re­nja. Previše lju­di pri­ča o to­me”, za­klju­čio je Ma­kron.
Zva­nič­ni Ki­jev je i da­lje za­in­te­re­so­van za do­pre­ma­nje oruž­ja od dr­ža­va NA­TO-a. Zelen­ski je ju­če na­veo da nje­go­va ze­mlja ima sa­mo oko 10 od­sto ono­ga što joj je po­treb­no za pro­tiv­va­zdu­ho­plov­nu od­bra­nu i po­no­vo je is­klju­čio di­plo­mat­ske kon­tak­te s Rusijom. U vi­deo-obra­ća­nju Par­la­men­tar­noj skup­šti­ni Sa­ve­ta Evro­pe Ze­len­ski je nagla­sio da di­plo­ma­ti­ja ni­je mo­gu­ća s li­de­ri­ma ko­ji ne po­štu­ju me­đu­na­rod­no pra­vo i iz­neo stav da Mo­skva mo­ra da bu­de na­te­ra­na da spro­ve­de zah­te­ve Me­đu­na­rod­ne agen­ci­je za atom­sku ener­gi­ju i da do­zvo­li de­mi­li­ta­ri­za­ci­ju ukra­jin­ske nu­kle­ar­ne elek­tra­ne u Za­po­rož­ju, ko­ja je pod nje­nom kon­tro­lom.
Ukra­jin­ski pred­sed­nik je sa­op­štio da je u pod­ruč­ji­ma Har­kov­ske obla­sti ko­ja su pono­vo pod kon­tro­lom Ki­je­va sta­nje pod­jed­na­ko uža­sno kao u Ir­pi­nu i Bu­či, ko­ji su ra­ni­je oslo­bo­đe­ni od ru­skih sna­ga. Ukra­jin­ski iz­vo­ri tvr­de da su ru­ske sna­ge ju­če sa tri bes­pi­lot­ne le­te­li­ce ka­mi­ka­ze na­pa­le gra­dić Ma­ka­rov, za­pad­no od Ki­je­va i da su po­go­đe­ni vi­tal­ni in­fra­struk­tur­ni objek­ti. U po­gra­nič­nom ru­skom Bel­go­ro­du deo projek­ti­la obo­re­nog iz ru­skog PVO si­ste­ma pao je na so­li­ter i ošte­tio ga.
Pred­sed­nik Dr­žav­ne du­me Vja­če­slav Vo­lo­din ju­če je na svom ka­na­lu na „Te­le­gra­mu” ob­ja­vio ma­pu ru­skog od­go­vo­ra „te­ro­ri­stič­kom re­ži­mu Ki­je­va” s obe­le­že­nim regionima u ko­ji­ma je uni­šte­no 70 in­fra­struk­tur­nih ener­get­skih obje­ka­ta. Na ma­pi su pri­ka­za­na sa­mo tri re­gi­o­na: je­dan na sa­mom se­ve­ru i dva na za­pa­da Ukra­ji­ne – ko­ji ni­su ra­ke­ti­ra­ni. Do­dao je da će, ako se te­ro­ri­stič­ki na­pa­di ko­je or­ga­ni­zu­je Ki­jev nasta­ve – od­go­vor Mo­skve bi­ti još oštri­ji.
Vi­še od 400 pri­pad­ni­ka „Azo­va” pre­ba­če­no u Ru­si­ju
U Ru­si­ju su od kra­ja sep­tem­bra do ju­če pre­ve­ze­na 402 bor­ca ukra­jin­skog pu­ka „Azov”. Pres-slu­žba ru­skog is­tra­žnog ko­mi­te­ta na­ve­la je da se oni na­la­ze u spe­ci­ja­li­zo­va­nim usta­no­va­ma Ro­stov­ske, Bel­go­rod­ske, Vol­go­grad­ske i Vo­ro­nje­ške obla­sti i da se u sarad­nji s Fe­de­ral­nom slu­žbom bez­bed­no­sti spro­vo­de is­tra­žne rad­nje. Kao re­zul­tat to­ga, za­be­le­že­ne su no­ve či­nje­ni­ce o zlo­sta­vlja­nju ci­vi­la ko­je su po­či­ni­li predstavni­ci ukra­jin­skih oru­ža­nih for­ma­ci­ja, pre­ne­li su ru­ski me­di­ji. Iz­me­đu osta­log, utvr­đe­ne su okol­no­sti gra­na­ti­ra­nja ci­vil­nih in­fra­struk­tur­nih obje­ka­ta u do­njec­koj re­pu­bli­ci, ko­je je iz­vr­še­no 9. ma­ja 2017. go­di­ne po na­re­đe­nju pot­po­ruč­ni­ka Mak­si­ma Žo­ri­na, ko­ji je u to vre­me bio ko­man­dant pu­ka „Azov”.
Ra­ni­je su iz „Azo­va” na­ve­li da je oko 2.500 voj­ni­ka iz Ma­ri­u­po­lja osta­lo u ru­skom za­ro­blje­ni­štvu i da je reč o bor­ci­ma „Azo­va” i Oru­ža­nih sna­ga Ukra­ji­ne.

Da li je Ilon Mask zaustavio ukrajinsku kontraofanzivu
Ilon Mask, izvršni direktor kompanije „Spejs iks”, čije satelite koriste kijevske trupe u ratnim operacijama, izjavio je da će poslušati „preporuku” koju je dobio na Tviteru od odlazećeg ukrajinskog ambasadora u Nemačkoj Andreja Melnika.
Melnik, koji se „proslavio” u intervju za nemačku televiziju kada je branio nacističkog saradnika Stepana Banderu, žestoko je napao Maska posle njegovo odluke da sateliti „Starlinka” više ne mogu besplatno da se koriste.
Ukrajinski diplomata je poručio američkom milijarderu da „od... (f**k off).
Mask je odgovorio, takođe na Tviteru: „Samo sledimo njegovu preporuku”.

Ambasador Melnik prošle nedelje obrušio se na Maska, nakon što je Ilon Mask izneo mirovni plan koji je podrazumevao da Ukrajina ustupi deo teritorije Rusiji i usvoji neutralni status. Osim njega i drugi ukrajinski zvaničnici sa dosta gneva odbacili su ovaj predlog.
Melnik nije ni pokušao da ublaži svoju poruku upućenu direktoru kompanije „Spejs iks” već je rekao da je njegova poruka Musku bila „veoma diplomatski odgovor”.
Nekoliko dana posle Maskove izjave da neko, Ukrajina ili Pentagon, mora da plati korišćenje satelita, navodno su ukrajinske trupe na terenu počele da prijavljuju probleme sa pristupom sistemu „Starlink”.
„Fajnenšel tajms” objavio je tekst u kome se opisuju „panični telefonski pozivi vojnika koji traže pomoć”.
Ilon Musk je tvrdi da je njegova kompanija pružila besplatnu uslugu Ukrajini u iznosu od 80 miliona dolara.
Si-En-En je u četvrtak objavio pismo za koje se navodi da je „Spejs iks” poslao Pentagonu u septembru, zahtevajući da pokrije troškove rada sistema u Ukrajini. Kompanija više nije „u poziciji da dalje donira terminale Ukrajini, niti da finansira postojeće terminale na neodređeno vreme“ , navodi se u dokumentu.
 
Podoljak: Pronaći ćemo rešenje za rad Starlinka
KIJEV - Savetnik predsednika Ukrajine Mihailo Podoljak rekao je danas da će Kijev pronaći rešenje da održi funkcionalnom satelitsku mrežu „Starlink”, preneo je Rojters.
Ranije u toku dana američki milijarder Ilon Mask izjavio je da njegova svemirska kompanija „Spejs iks” ne može unedogled da finansira Starlink u Ukrajini.
„Hajde da budemo iskreni. Svidelo nam se to ili ne, Mask nam je pomogao da preživimo u najkritičnijim trenucima rata. Kompanije imaju pravo na svoju strategiju. Ukrajina će pronaći način da održi u funkciji Starlink. Očekujemo da će američka kompanija pružiti stabilnu konekciju do kraja pregovora”, naveo je Podoljak, prenosi Tanjug.
„Starlink” mreža je dizajnirana da omogući pristup Internetu preko velikog broja mikrosatelita.

NATO počinje vežbe za nuklearno odvraćanje
BRISEL - Pripadnici vazdušnih snaga iz NATO zemalja vežbaće nuklearno odvraćanje, u šta će biti uključeno nekoliko desetina aviona iznad severozapadne Evrope od ponedeljka, 17. oktobra, objavljeno je na sajtu NATO.

Vežba, koja će trajati do 30. oktobra, je rutinska i predstavlja periodičnu obuku, a nije povezana ni sa jednim svetskim događajem, dodaje se na sajtu Alijanse.

Vežba se zove "Stedfast nun" odnosno "Nepokolebljivo podne" i uključiće 14 zemalja i do 60 raznovrsnih letelica, uključujući i lovce četvrte i pete generacije.

Kao i prethodnih godina, učestvovahce američki bombarderi B52, a doleteće iz vazduhoplovne vaze Mino iz Severne Dakote.

Trening letovi će se održati iznad Belgije, koja je domaćin vežbe, kao i iznad Severnog mora i Velike Britanije.

Neće biti korišćena bojeva municija.

Domaćin vežbe "Stedfast nun" svake godine je druga NATO članica.

"Ova vežba pomaže da nukleaerno odvraćanje ostane bezbedno, sigurno i efikasno", rekla je portparolka NATO Oana Lungesku.

U Kelnu prvi put mujezin pozvao sa razglasa vernike na molitvu
BERLIN – Sa centralne džamije Tursko-islamske unije (DITIB) u Kelnu danas je, po prvi put, mujezin sa razglasa pozvao vernike na molitvu.
Poziv sa džamije trajao je nešto manje od pet minuta i mogao se čuti samo u neposrednoj blizini džamije.
Odobrenje gradskih vlasti džamiji da može sa razglasa da poziva vernike na molitvu bio je povod i za demonstracije.
Nekolicina građana okupila se ispred džamije sa transparentima i uzvikujući parole protiv poziva mujezina na molitvu, kao i protiv tlačenja žena u Iranu.
„Bez poziva mujezina u Kelnu”, moglo se pročitati na transparentima, kao i „Javni prostor mora ostati neutralan”, prenosi Tanjug.
Poziv na molitvu sa razglasa džamije omogućila je gradonačelnica Kelna Henriete Reker.
Ova nestranačka političarka smatra da se ne može, na osnovu zakona o slobodi vera, braniti poziv muslimanima na molitvu.
Zamenik predsednika „Ditib-a” Abdurahman Atasoj rekao je da su islamski vernici veoma srećni sporazumom sklopljenim sa gradom Kelnom.
„Javni poziv na molitvu je znak da su muslimani deo Kelna”, rekao je on.
Direktorka frankfurtskog centra „Globalni islam” Suzane Šreter strahuje da bi odluku vlasti Kelna pristalice islama mogle shvatiti kao pobedu, posebno turskog predsednika.
Naime, Ditib podleže turskim verskim vlastima, a centralnu džamiju u Kelnu je 2018. godine otvorio je predsednik Turske Redžep Tajip Erdogan.

Borelj upozorava Iran da prestane sa represijom nad demonstrantima
BRISEL - Šef diplomatije Evropske unije Žozep Borelj apelovao je na Iran da, kako je rekao "prestane sa represijom nad demonstrantima" i oslobodi "sve koji su pritvoreni prethodnih nedelja".
„Razgovarao sam sa ministrom spoljnih poslova Irana Amirom Abdolahijanom kako bih preneo jedinstven i jasan stav EU: narod u Iranu ima pravo na mirne proteste i da brani osnovna ljudska prava", naveo je Borelj na Tviteru.
On je dodao da "nasilna represija mora da bude zaustavljena odmah".
„Demonstranti moraju da budu oslobođeni, potreban je i internet pristup i odgovornost", poručio je Borelj, prenosi Tanjug.
Protesti zbog smrti 22-godišnje Mahse Amini, preminule posle privođenja u policijsku stanicu zbog nepoštovanja pravila nošenja hidžaba, održavaju se širom Irana već mesec dana.
U protestima je ubijeno najmanje 185 ljudi, uključujući 19 maloletnika, dok je na stotine demonstranata povređeno, a na hiljade je uhapšeno, prema podacima grupa za zaštitu ljudskih prava, navodi Rojters.

Rusija preusmerava naftu ka Aziji, Africi i Latinskoj Americi
MOSKVA - Rusija će preusmeriti isporuke nafte ne samo u azijske zemlje već i u Afriku i Latinsku Ameriku, izjavio je potpredsednik vlade Aleksandar Novak na forumu "Ruska energetska nedelja".

„Što se tiče preusmeravanja, veći deo naše nafte biće usmeren ka azijsko-pacifičkom regionu, ka Indiji, Pakistanu i drugim zemljama na tom pravcu. Konkretno, ka zemljama Afrike i Latinske Amerike, odnosno ka onima kojima su potrebni naši energetski resursi“, rekao je Novak, prenosi Tass.

On je takođe najavio proširenje ruskih lučkih kapaciteta.

„Kada je reč o transportu, tu su luke i naftovodi. Embargo se ne odnosi na isporuke naftovodima, već samo na morski transport. Bez obzira na to, svi naši logistički centri koji se trenutno koriste biće i dalje u upotrebi i biće prošireni. Planiramo da proširimo kapacitete luka Ust-Luga, Novorosijsk i u Primorskom regionu za oko 40 miliona metričkih tona; što je prilično veliki obim”, rekao je Novak.

Imenovan novi britanski ministar finansija
LONDON – Bivši šef diplomatije Džeremi Hant imenovan je za novog ministra finansija Velike Britanije, saopšteno je iz kabineta premijerke Liz Tras, nakon što je Kvasi Kvarteng podneo ostavku na tu funkciju, izveštava Rojters.

Kvarteng je objavio na Tviteru pismo o ostavci upućeno premijerki u kojem je naveo: "Tražili ste od mene da odstupim s funkcije kao vaš ministar finansija. Prihvatio sam".


Putin: Rusija ne želi da uništi Ukrajinu kao državu
MOSKVA - Ruski predsednik Vladimir Putin izjavio je danas da Rusija ne želi da uništi Ukrajinu kao državu.
„Nije nam cilj da uništimo Ukrajinu. Što se tiče njih, u nekom trenutku odjednom su obustavili snabdevanje vodom Krima, gde živi 2,4 miliona ljudi. Naša vojska je morala da uđe tamo i ponovo uspostavi snabdevanje vodom. Da su se suzdržali od toga, ne bi bilo drugih odmazda”, odgovorio je Putin, upitan da li će Ukrajina nastaviti da postoji kao država, javlja Tass a prenosi Tanjug.
On je dodao da „nema više potrebe da se izvode masovni napadi na infrastrukturne objekte u Ukrajini.
„Sada nema potrebe za masovnim napadima. Trenutno su na dnevnom redu drugi planovi, jer, prema mom mišljenju, od 29 objekata, sedam nije pogođeno na način na koji je Ministarstvo odbrane planiralo. Ali, ovi objekti su postepeno dokrajčeni, tako da nema potrebe za masovnim napadima, bar ne sada. Zatim ćemo videti”, dodao je Putin.
 
Ne vidim potrebu da sada razgovaram sa Bajdenom
MOSKVA - Ruski predsednik Vladimir Putin izjavio je danas da ne vidi potrebu u ovom trenutku da razgovara sa američkim kolegom Džozefom Bajdenom.
„Njega treba pitati da li je spreman da održi razgovor sa mnom ili ne. Da budem iskren, ne vidim uopšte nikakvu potrebu za tim. Ne postoji platforma za bilo kakve pregovore, bilo kada”, rekao je Putin, upitan da li je moguće da se susretne sa Bajdenom na samitu G20 u Indoneziji, javlja Tass, a prenosi Tanjug.
Bajden je nedavno izjavio da ne vidi dobar razlog da se susretne sa Putinom polovinom sledećeg meseca na samitu G20 u Indoneziji.
Ruski ministar spoljnih poslova Sergej Lavrov prethodno je rekao da Rusija neće odbiti eventualni susret Putina i Bajdena, ukoliko uopšte dođe do takvog predloga.

SAD: Sankcije svakome ko vojno podržava rusku agresiju
VAŠINGTON - Sjedinjene Američke Države mogu da uvedu sankcije pojedincima, kompanijama i državama koje daju municiju Rusiji ili podržavaju rusku vojnu industriju, saopštilo je danas američko ministarstvo finansija.

Zamenik ministra Voli Adejemo je tokom sastanka sa zvaničnicima iz 32 države, posvećenog sankcijama Rusiji, rekao da će ministarstvo izdati uputstvo kojim će se staviti do znanja da je Vašington spreman i odlučan da uvede takve mere, preneo je Rojters.

„Ovog jutra, kancelarija ministarstva za kontrolu inostrane imovine izdaće uputstvo kojim će se staviti do znanja da možemo i hoćemo da sankcionišemo pojedince, kompanije ili države koji obezbeđuju municiju Rusiji ili podržavaju rusku vojnu industriju”, naveo je Adejemo.

Iz ministarstva će takođe izdati upozorenje kojima se naglašavaju akcije SAD protiv ruske vojne industrije, kao i rizici za one koji pružaju podršku ruskoj invaziji na Ukrajinu, dodao je Adejemo.

„Možemo da proširimo spisak ljudi koji su pod sankcijama. Možemo da proširimo listu dobara koja će biti pod zabranom izvoza”, poručio je Adejemo.

Lukašenko smatra da Rusija neće morati da upotrebi nuklearno oružje
MINSK - Beloruski predsednik Aleksandar Lukašenko izjavio je danas da smatra da Rusija neće morati da upotrebi nuklearno oružje protiv Ukrajine.

Lukašenko je, u intervjuu za američku televiziju En-BI-SI, rekao da cilj ruskog rukovodstva nije nikada bio da upotrebi nuklearno oružje.

„Ne postoji takva potreba”, naveo je Lukašenko, preneo je TASS.

Britanski ministar finansija podneo ostavku
LONDON - Britanski ministar finansija Kvasi Kvarteng saopštio je danas da je podneo ostavku nakon što je to od njega zatražila premijerka Liz Tras.

"Tražili ste od mene da odstupim kao vaš ministar finansija. Prihvatio sam", naveo je Kvarteng u pismu ostavke upućenom Trasovo, koje je objavio na Tviteru, javlja Rojters.
Britanska agencija navodi da je Kvarteng time potvrdio da ga je smenila premijerka Tras, i dodaje da je on treći ministar finansija koji je napustio vladu ove godine.

Pojedini mediji u Ujedinjenom Kraljevstvu su ranije danas objavili da je Trasova otpustila Kvartenga uoči konferencije za novinare na kojoj se očekuje da izvesti o ukidanju nekih delova vladinog ekonomskog paketa, u pokušaju da preživi tržišna i politička previranja koja su zahvatila zemlju.

"Važno je da se sada, dok napredujemo, naglasi posvećenost vaše vlade fiskalnoj disciplini. Srednjoročni fiskalni plan je od krucijalnog značaja za ostvarenje tog cilja i radujem se da vas i mog naslednika podržim iz zadnje klupe da to postignete“, poručio je Kvarteng.

FDP traži prekid pregovora Srbije i EU
BERLIN - Zamenik šefa poslaničkog kluba Slobodarske partije Nemačke (FDP) Konstantin Kule zatražio je danas zamrzavanje pristupnih pregovora Evropske unije sa Srbijom, zbog bezviznog režima Srbije prema državama iz kojih trenutno u Evropu dolazi veliki broj neregularnih migranata, sa ciljem destabilizacije Evrope.

Kule je oštro kritikovao srpsko rukovodstvo, rekavši da je politika Srbije koja omogućava građanima izvan EU da bez viza uđu u zemlju i potom ih “preusmeri” u druge evropske države, kriva što trenutno sve više ljudi traži humanitarnu zaštitu u Uniji.

On je za Špigel kazao da srpska vlada time izaziva ljudsku patnju i ima za cilj destabilizaciju Evrope.

Špigel piše da Srbija trenutno propušta u EU brojne izbeglice koje su u Srbiju ušle bez vize iz zemalja kao što su Indija, Tunis ili Burundi.

Kao posledicu toga, Kule je zatražio zamrzavanje pristupnih pregovora, ukazujući i na blizinu srpskih vlasti sa Moskvom.

Kule tvrdi da se srpska vlada usaglašava sa ruskom, koja u Srbiji ima, kako kaže, “vernog saveznika u Evropi”.

“Država koja rusku agresiju na jednu drugu zemlju opravdava i brani, ne sme postati članica EU”, rekao je Kule.

Amerika nema dovoljno gasa za Evropu
VAŠINGTON – Povodom evropske energetske krize bez presedana razgovarali smo s američkim Srbinom Brankom Terzićem, međunarodno poznatim energetskim stručnjakom i konsultantom. Terzić je decenijama radio na najvišim nivoima američkog energetskog establišmenta kao komesar predsedničkog savetodavnog tela – Američkog nacionalnog saveta za naftu; bio je predsedavajući Evropske ekonomske komisije (UNECE), komiteta stručnjaka za proizvodnju električne energije i viši saradnik u Globalnom energetskom centru „Atlantski savet”. Terzić je čest sagovornik i komentator o energetskim pitanjima na TV mrežama Si-En-En internešenel, Foks njuz, En-Bi-Si, Sputnjik i drugim međunarodnim medijima.
Evropska unija je odredila da Srbija više ne može da uvozi rusku naftu preko cevovoda pod nadzorom unije. Koje su opcije Beograda za uvoz nafte i gasa i kako će se to odraziti na građane Srbije?
Rafinerija u Pančevu je u prošlosti snabdevana sirovom naftom iz raznih zemalja. Srbija je odnedavno povećala kupovinu nafte i gasa iz Rusije zbog povoljnih cena. Dok traje embargo EU Rusiji Srbija će za sirovu naftu plaćati višu od „tržišne” cene.
Direktive EU bazirane su tako da kupcima energenata (nafta, gas i električna energija) daju izbor dobavljača kroz „otvoreni pristup” (poznat kao pristup treće strane) svim naftnim i gasnim cevovodima i sistemima električne transmisije. Srbija se ugovorom obavezala tim energetskim direktivama i principu „otvorenog pristupa”. Evropska unija je u konfliktu s tim principom.
Kako vidite sukob Rusije i Zapada i uticaj tog sukoba na dalji razvoj energetske krize?
Sukob Ukrajine (koju podržava NATO) i Rusije nije direktno povezan sa snabdevanjem energijom i cenama energenata. Mada su Rusija i Ukrajina imale znatne razlike u pogledu tranzitnih tarifa i cene prirodnog gasa, ti faktori nisu bili glavni razlozi za oružani konflikt.
Rat između Ukrajine i Rusije je sukob između dva suprotna gledišta kad je reč o ulozi Rusije u postkomunističkoj Evropi. S jedne strane imamo stav ruskog predsednika Vladimira Putina da je kolaps Sovjetskog Saveza i Varšavskog pakta bio istorijska tragedija koja mora biti ispravljena. Gledište na Zapadu, posebno među zemljama bivšeg Varšavskog saveza, jeste da je dezintegracija Sovjetskog Saveza oslobodila zemlje istočne i centralne Evrope od sovjetske okupacije i nametnute komunističke uprave. Te zemlje su verovale i da bi trebalo da uđu u NATO da bi sprečile bilo kakve dalje pokušaje njihove reintegracije u rusku sferu interesa.
Energetska kriza prirodnog gasa u Evropi i globalne cene nafte su rezultati epidemije kovida 19, predstojeće globalne recesije i kineskog faktora u ukrajinsko-ruskom konfliktu.
Amerika i Evropa sada plasiraju svoje energente, svoj gas i razvijaju strukturu za prijem gasa. Da li to znači kraj energetske „ljubavi” između Rusije i Evrope? 
Prodaja tečnog prirodnog gasa Evropi nije jedan od glavnih faktora američke spoljne politike demokratske stranke predsednika Bajdena. Imamo brojne političare iz Bajdenove stranke koji bi voleli da se prekine proizvodnja prirodnog gasa u Americi zbog efekta staklene bašte. Neki gradovi u SAD zabranili su širenje distribucije prirodnog gasa, a neki razmatraju mogućnost da nalože promenu s prebacivanjem korišćenja gasa na električne aparate i na zagrejavanje na struju.
Moramo da podsetimo i da industrija prirodnog gasa u SAD nije u vlasništvu američke administracije, već privatnih investitora. To je suprotno situaciji u Rusiji i zemljama članicama OPEK-a, gde je industrija za proizvodnju nafte i prirodnog gasa u vlasništvu države i može da bude usmerena ka podržavanju nacionalnih interesa.
Mogućnost SAD da snabdeju Evropu tečnim prirodnim gasom su ograničene. Amerika može da transportuje prirodni gas sa desetak lučkih terminala, koji su sada operativni. Ti terminali danas snabdevaju Kinu, Japan i Aziju pod dugoročnim ugovorima privatnog sektora. Dobiti dozvole za izgradnju novih postrojenja za tečni prirodni gas je teško, skupo i za to je potrebno dosta vremena. Postoji i znatno protivljenje izgradnji novih terminala za tečni prirodni gas. Jedna od glavnih ovdašnjih kompanija „Telurijan enerdži”, na primer, saopštila je prošle sedmice da nije uspela da obezbedi finansiranje novog izvoznog terminala za tečni prirodni gas zbog zabrinutosti investitora kad je reč o dugoročnoj budućnosti prirodnog gasa u odnosu na klimatska pitanja.
Pored toga, Evropa danas ima ograničen kapacitet kad je reč o prihvatu tečnog prirodnog gasa. Dvadesetak evropskih terminala za tečni prirodni gas imaju ograničen rezervni kapacitet da uvoze samo 50 odsto ruskog prirodnog gasa, što je bio slučaj i pre izbijanja rata u Ukrajini. Ako ne budu postojali izgledi za uvoz prirodnog gasa iz Rusije biće potrebno da se u Evropi izgradi veći broj terminala za tečni prirodni gas za transport sa Bliskog istoka i iz Australije.
Pod normalnim uslovima, sa operativnim evropskim „slobodnim tržištem”, a prema energetskim direktivama EU, niže cene bi trebalo da budu prvi i najekonomičniji izbor Evrope, kao što je to bio slučaj u prethodne četiri decenije. Mirovnim rešenjem rusko-ukrajinskog spora to bi moglo da bude ponovo ostvareno u budućnosti.
Kako vidite ishod i poziciju Ukrajine kad je reč o transferu ruske nafte i gasa po okončanju sukoba?
U ovom momentu, dva gasovoda „Severnog toka” su oštećena i van upotrebe. Jedina ruta kojom ruski gas može da stigne do zapadne Evrope je preko starog ukrajinskog cevovoda. Neuspešno ekonomsko rešenje o korišćenju ukrajinskog cevovoda za prirodni gas dovelo je do izgradnje „Severnog toka 1 i 2”.
Sabotaža gasovoda „Severni tok” isključuje rusku mogućnost skore isporuke prirodnog gasa Evropi, tako da su ukrajinski cevovodi jedina transportna opcija da ruski gas bude isporučen na zapadnoevropska tržišta.
Evropi je potrebno više prirodnog gasa da bi u bliskoj budućnosti završila energetsku „tranziciju” s proizvodnje električne energije pomoću uglja ka obnovljivoj energiji. Moguće je da bi u budućnosti oba ukrajinska cevovoda i sistemi „Severnog toka” mogli da odigraju korisnu ulogu u tom scenariju.
Ovladavanje energetskim resursima je cilj velikih igrača, gde su tu pozicije malih?
Vinston Čerčil je jednom prilikom, dok je bio ministar britanske ratne mornarice pre Prvog svetskog rata, rekao da će nacije kao što je Engleska, bez svojih zaliha nafte, osigurati „bezbednost” naftnih zaliha samo iz različitih naftnih izvora. To je tako i danas za male zemlje kao što je Srbija.
Svim zemljama bez dovoljnih domaćih zaliha energenata potreban je pristup funkcionalnim energetskim tržištima i transportnim sistemima kojima je omogućen pristup brojnim dobavljačima. To su principi koji su sadržani u Prvoj, Drugoj i Trećoj energetskoj direktivi Evropske unije. Prema tome, Srbija bi trebalo da ima pristup što većem broju transportnih ruta, uključujući brojne međunarodne električne transmisione linije, cevovode, poboljšana postrojenja za skladištenje nafte i prirodnog gasa, kao i rečne barže.

Pokrenuta istraga protiv Ilona Maska
Federalne vlasti SAD pokrenule su istragu protiv američkog milijardera Ilona Maska zbog njegovog ponašanja tokom preuzimanja kompanije "Tviter", navodi se u sudskom podnesku.
Iako je navedeno da je on pod istragom, nije precizirano šta je tačno fokus istraga i koje federalne vlasti ih sprovode. Mask je prošle nedelje zatražio od sudije da odloži njegovu parnicu sa "Tviterom" za 28. oktobar, što je sudija u Delaveru odobrio, preneo je Rojters.
Spor između "Tvitera" i Maska se vodi zbog nerešenog finansiranja sporazuma o kupovini Tvitera postignutog u aprilu, vrednog 44 milijarde dolara.
Mask i kompanija "Tviter" mogli bi da postignu dogovor o okončanju parnice narednih dana, što će omogućiti najbogatijem čoveku na svetu da kupi tu kompaniju za 44 milijarde dolara. Mask, koji je i direktor kompanije "Tesla", predložio je "Tviteru" da, ukoliko ta kompanija prekine spor sa njim, pristane na uslove iz sporazuma koji je postignut u aprilu - da kupi kompaniju za 54,20 dolara po akciji.
U pokušajima da okončaju parnicu, dve strane su se dogovorile da Maskovo svedočenje na pripremnom ročištu pred sudom u Delaveru, koje je trebalo da se obavi danas, bude odloženo, ali da se pregovori o završetku parnice nastavljaju. Suđenje je prethodno bilo zakazano za 17. oktobar.
Nakon najave u utorak da će Mask nastaviti sa preuzimanjem "Tvitera", obustavljeno je trgovanje akcijama ove društvene mreže.
Mask je nekoliko nedelja kasnije odustao od postignutog dogovora, navodeći da je zabrinut jer je broj botova na platformi veći nego što je "Tviter" tvrdio. "Tviter" je negirao optužbe i tužio Maska da bi ga primorao da se dogovor realizuje, nakon čega je došlo i do naglog pada vrednosti akcije Maskove kompanije "Tesla".

Belorusija je rasporedila vojsku - pripravnost od mogućeg napada Zapada
ASTANA – U Belorusiji je na snazi visok stepen pripravnosti od mogućeg napada Zapada, izjavio je danas beloruski predsednik Aleksandar Lukašenko na marginama samita članica Zajednice nezavisnih država u Astani. Zbog moguće eskalcije sukoba na zapadnim granicama, počelo je raspoređivanje savezničkih snaga, koje se uglavnom sastoje od pripadnika beloruske i armije Ruske Federacije, rekao je Lukašenko.
Beloruski predsednik je izjavio 10. oktobra da komanda NATO-a i pojedine evropske zemlje razmatraju mogućnost napada na Belorusiju, što može dovesti do nuklearnog sukoba, javlja Tanjug.

Rusi evakuišu Herson
KIJEV – Ukrajinske snage sve intenzivnije gađaju Hersonsku oblast, i ciljaju mesta gde se nalazi veliki broj civila, saopštio je zamenik šefa proruske administracije te oblasti Kiril Stremousov. Stremousov je posavetovao građane da se sklone od zone borbenih dejstava i odu u druge regione pod ruskom kontrolom kako ne bi umanjivali manevarsku sposobnost ruskih trupa, prenosi Sputnjik.
Vicepremijer Rusije Marat Husnulin je juče rekao da je vlada usvojila odluku o organizaciji pomoći za sve koje žele da odu iz Hersonske oblasti u druge regione pod ruskom kontrolom, javlja Tanjug.

Zelenski: Putinova pratnja popije pedeset grama votke pa viče „Sutra ćemo upotrebiti nuklearno oružje“
Volodimir Zelenski izjavio je da „Putin svima nama preti nuklearnim oružjem“.
Zelenski je dodao: „Vidite, on je zauzeo Ukrajinu, sankcionisali smo ga, ali on ide dalje. On preti nuklearnim oružjem!“
- Njegova pratnja su štenci, nisu čak ni psi. Samo štenci. Svaki od njih popije pedeset grama votke pa viče: „Sutra ćemo upotrebiti nuklearno oružje!“ O čemu se tu radi? – rekao je Vladimir Zelenski. 
Zaštita ukrajinskog neba najvažniji korak za okončanje rata
Zelenski kaže da će „zaštita ukrajinskog neba od ruskog raketnog terora biti fundamentalni korak za okončanje rata u bliskoj budućnosti“.
On je tokom onlajn govora na sednici Parlamentarne skupštine Saveta Evrope zamolio sve "u politici, u medijima, u komunikaciji sa biračima – da se zalažete za obezbeđivanje dovoljne količine PVO i protivraketnih odbrambenih sistema Ukrajini".
"Već ove godine moramo da zaštitimo naše nebo od ruskog terora. Ako to učinimo, to će biti fundamentalni korak za okončanje rata u bliskoj budućnosti", rekao je Zelenski.
Predsednik Ukrajine je zahvalio Nemačkoj na isporuci prvih sistema IRIS-T i izrazio uverenje da će to otvoriti mogućnosti za dalje isporuke sistema PVO i protivraketne odbrane, kako nemačkih partnera, tako i drugih proizvođača.

Ruska vojska „veoma sporo” napreduje ali je napravila taktički napredak
LONDON – Oružane snage Ruske Federacije i njihovi saveznici u Ukrajini su napravile taktički napredak u poslednja tri dana ka centru Bahmuta, strateški važnog grada u istočnoj Donjeckoj oblasti i verovatno napredovale u selima južno od grada, saopštilo je danas Ministarstvo odbrane Velike Britanije.
Privatna paravojna formacija Vagner grupa „verovatno ostaje” u velikoj meri uključena u borbama u Bahmutu, navedeno je u obaveštajnom biltenu Ministarstva objavljenom na Tviteru. Navode da je Rusija nastavila sa ofanzivnim operacijama u centralnim delovima Donbasa i da „veoma sporo” napreduje.
Bahmut je ukrajinski grad nalazi se na putu između gradova Slovijansk i Kramatorsk, a prema popisu iz 2012. godine u njemu je živelo skoro 78 000 stanovnika.

Nemci žele diplomatsko rešenje za rat - ako treba i da Ukrajina prihvati kompromis sa Rusijom
BERLIN – U Nemačkoj su sve glasniji zahtevi da se pronađe diplomatsko rešenje za rat u Ukrajini.
Prema istraživanju „Dojčlandtrend” javnog servisa ARD čak 60 odsto smatra da je potrebno da nemačka vlada uloži veće diplomatske napore u pronalaženje rešenja za okončanje rata. Tako je 26 odsto upitanih reklo da Nemačka u svakom slučaju mora pojačati napore u pronalaženju diplomatskog rešenja, a dodatnih 34 odsto je kazalo da to smatra čak iako bi to značilo da Ukrajina mora da prihvati kompromise sa Rusijom.
Snažniju diplomatsku inicijativu zahtevaju pre svega pristalice desničarske Alternative za Nemačku, stranka Levice i Slobodarska partija. Pristalice ostalih partija zastupljenih u Bundestagu, a među njima su vladajuća Socijaldemokratska partija, Zeleni i opoziciona CDU/CSU su uzdržaniji, jer strahuju od mogućih gubitaka za Ukrajinu, prenosi Tanjug.

Putin na samitu lidera u Astani
ASTANA – Lideri zemalja Zajednice nezavisnih država (ZND) trenutno imaju redovni samit u Astani, glavnom gradu Kazahstana. Ruski predsednik Vladimir Putin je među učesnicima sastanka užeg formata, a liderima ZND uskoro će se pridružiti i njihove delegacije, prenosi TAS S.  Ovo je drugi put da predsednici zemalja članica sreću ove nedelje, pošto su 7. oktobra, kada je Putin napunio 70 godina, lideri ZND održali neformalni samit u Sankt Peterburgu.

Norveška sprovodi istragu zbog neidentifikovanog drona
OSLO – Norveška policija sprovela je danas istragu zbog preletanja neidentifikovanog drona i kršenja bezbednosnih protokola, koji je primećen iznad fabrike za preradu gasa Karsto na jugozapadu te zemlje, saznaju lokalni mediji.
Norveške vojne jedinice stacionirane su u postrojenju Karsto, ali i u drugim velikim objektima za preradu energenata pošto su vlasti pojačale bezbednost nakon curenja na gasovodu Severni tok 1 i 2 prošlog meseca, prenosi Rojters.
Policija je juče proveravala i telefonske pretnje upućene gasnoj fabrici Nihamna, koja se pored Karsta svrstava među najveće evropske kompanije za preradu i trgovinu energentima. Lokalna policija nije odmah bila dostupna za komentar novinarima Rojtersa. Norveška je sada najveći evropski snabdevač gasom nakon naglog smanjenja isporuke tog energenta iz Rusije, prenosi britanska agencija, prenosi Tanjug.

Kačer: Ruske snage ne mogu da postignu ni osnovne ratne ciljeve
BEČ – Ministar spoljnih poslova Slovačke Rastislav Kačer ne očekuje da će Rusija aktuelni konflikt u Ukrajini da proširi, ali ocenjuje da su „svi u Evropi deo tog rata”. On je za bečki dnevnik „Prese” rekao da konvencionalne ruske snage ne mogu ni da postignu osnovne ratne ciljeve” kao i da čak gube već osvojene teritorije. Istovremeno nije potpuno isključio mogućnost da zemlje, poput Slovačke, zbog velike vojne pomoći Ukrajine, budu neposredno uvučene u rat i postanu cilj napada.
„Pojedini strateški ciljevi su blizu nas. Na primer pista za sletanje u Ušgorodu je do 500 metara udaljena od naše državne granice. Na početku rata bilo je vazdušnih napada na ciljeve nedaleko od poljske i slovačke granice. Ali mi smo članica NATO, i među nama vlada apsolutni konsenzus da bi napad na jednog od nas značio napad na ceo NATO “, podvukao je on.
Kačer je odbacio kritike na račun ekonomskih sankcija protiv Rusije.
„Ako se sada žalimo što će nam pasti životni standad za pet odsto, što se još nije dogodilo, onda ako zbog inflacije od 10 odsto možemo manje namirnica kupovati ili manje se grejati, treba imati u vidu da u Ukrajini hiljade ljudi umire ili mora da beži iz svojih kuća sa samo jednom plastičnom kesom. Ako tada budemo imali problem sa našom minimalnom žrtvom onda je to cinično i nehumano”, poručio je on. Rekao je da su tako cinični sve više političari koji populistički pale atmosferu mržnje, kako ne bi ni taj minimum posledica izdržali i doprineli oslobođenju Ukrajine.
Kačer smatra da je mirno rešenje u Ukrajini moguće jednostavno postići.
„Za to je potrebno samo jedno, a to je da Rusija prestane da napada i povuče svoje snage iz Ukrajine. Ne mogu zamisliti da možemo navesti Ukrajinu na neku drugu vrstu diplomatskog rešenja. Isključivo je na Ukrajini da kaže šta je za nju prihvatljivo „, naglasio je on.

Ukrajina je ponovo raketirala ciljeve u Rusiji, 90 kilometara od granice
MOSKVA – Gubernator Belgorodske oblasti Vjačeslav Gladkov saopštio je danas da je železnički saobraćaj u Novooskolskom okrugu obustavljen, nakon što su ostaci oborene rakete pali u zoni pruge blizu grada Novi Oskol.
„Jutros je naša protivvazdušna odbrana oborila rakete u Novooskolskom okrugu. Ostaci su pali u zoni pruge. Oštećeni su električni vodovi”, napisao je Gladkov u objavi na društvenoj mreži Telegram. Dodao je da je železnički saobraćaj privremeno obustavljen i da se čeka izlazak ekipa hitne pomoći na lice mesta.
„Siguran sam da će vrlo brzo popraviti situaciju i saobraćaj će biti obnovljen. Obaveštavaću vas. Što je najvažnije, nije bilo žrtava”, naveo je Gladkov u objavi.
Novog Oskol je mali grad sa oko 18 000 stanovnika i nalazi na oko 90 kilometara severno od granice sa Ukrajinom, prenosi Tanjug.

Ilon Mask neće više da finasira Ukrajinu - neka plati Pentagon
VAŠINGTON – Američka kompanija Spejs eks, u vlasništvu Ilona Maska, obavestila je Ministarstvo odbrane SAD da više ne može da plaća usluge satelitske komunikacije Starlink, pružene Ukrajini, prenosi Si-En-En pozivajući se na dokumente do kojih su došli.
„Nismo u poziciji da doniramo dodatne terminale Ukrajini, ili finansiramo postojeće terminale”, navedeno je u pismu koje je direktor kompanije uputio Pentagonu. Iz kompanije se zahteva da Ministarstvo odbrane SAD plati isporuke novih terminala kijevskoj vladi i da preuzme finansiranje korišćenja sistema u Ukrajini. Troškovi Starlinka do kraja godine bi iznosili 124 miliona dolara.
Ukrajinske zvaničnici su ranije saopštili da su se terminali Starlink kvarili u zoni ruskog vojnog delovanja, preneo je Fajnenšal tajms.
Prekidi usluga su zabeleženi u Donbaskoj, Hersonskoj, Zaporoškoj i Harkovsoj oblasti.
Ukrajinski stručnjaci sa kojima je Fajnenšal tajms razgovarao su izrazili sumnju da su problemi u komunikaciji u ovim regionima izazvani namernim odlukama kompanije Spejs eks da ograniči pristup na teritoriji pod kontrolom Rusije.
Osnivač i najveći akcionar Spejs eksa, Ilon Mask, odbio je da komentariše te izveštaje i dodao da su te informacije poverljive, prenosi Si-En-En.
Mask je 27. februara objavio da je dopustio pristup svom Starlink globalnom satelitskom komunikacioni sistemu u Ukrajini. U martu, mediji u SAD su objavili da ukrajinska vojska koristi satelite Starlinka za udare na ruske snage.
Mask je 3. oktobra rekao da je kompanija Spejs eks, do tada, potrošla oko 80 miliona dolara za pokretanje i održavanje Starlinka u Ukrajini.

U pucnjavi na pešačkoj stazi ubijeno pet osoba
RALI –  Najmanje pet osoba je ubijeno i dve su ranjene kada je napadač otvorio vatru na ;pešačkoj stazi ;u glavnom gradu Severne Karoline, Raliju, saopštila je lokalna ;policija.
Nakon potere napadač je sinoć uhapšen. Njegov identitet nije saopšten.
Među stradalima je i policajac koji nije bio na dužnosti. Zvaničnici su rekli da je stanje jednog povređenog kritično. Detalji o motivu zločina nisu saopšteni, prenosi Beta.

Tramp mora da svedoči na sudu
VAŠINGTON – Komisija Predstavničkog doma američkog Kongresa, koja istražuje napad na američki Kapitol 6. januara 2021, izglasala je da se bivšem predsedniku Donaldu Trampu uputi sudski poziv za svedočenje.
Tu odluku podržalo je sedam članova iz redova demokrata i dvoje republikanca. Sa ukupno devet glasova doneta je odluka da Tramp dostavi dokumenta i svedoči pod zakletvom u vezi sa napadom na Kongres.
„Tramp je jedina osoba u centru priče o onome što se dogodilo 6. januara. Zato želimo da ga čujemo”, rekao je predsedavajući komisijom, demokrata Berni Tompson, prenosi Tanjug.
Ili sud ili zatvor
Prema federalnom zakonu, neodazivanje na poziv Kongresa za svedočenje ili dostavljanje dokumentacije predstavlja prekršaj kažnjiv zatvorom od jednog do 12 meseci. U tom slučaju potrebno je da Predstavnički dom u punom sastavu glasa hoće li ga proslediti Sekretarijatu za pravdu koji je ovlašćen da odluči hoće li podići optužnicu.
Tramp, za sada, nije reagovao povodom odluke odbora Predstavničkog doma Kongresa.
Unapred smišljen plan
Tokom zasedanja Komisije koja istražuje nerede u Kapitolu objavljene su informacije, za koje njegovi članovi tvrde da ukazuju da je bivši američki predsednik imao unapred smišljen plan da, pre prebrojavanja glasova nakon predsedničkih izbora novembra 2020, proglasi pobedu, bez obzira na stvarni ishod glasanja.
„Dokazi pokazuju da je njegov lažni pobednički govor planiran mnogo unapred, pre nego što su glasovi prebrojani. Plan je bio da proglasi pobedu bez obzira na stvarni rezultat glasanja”, rekla je tokom pretresa Zoi Lofgren, predstavnica demokrata iz Kalifornije.
Ona je kazala da im je Bred Parsejl, koji je rukovodio kampanjom bivšeg predsednika Trampa, preneo da je Tramp još u julu uoči izbora planirao da objavi da je pobedio na izborima, čak i slučaju poraza.
Centralni uzrok nereda
Potpredsednica istražnog odbora, republikanka Liz Čejni, istakla je da je bivši predsednik Tramp bio, kako ga je označila, centralni uzrok nereda 6. januara 2021.
„Ništa se ne bi dogodilo da nije bilo njega. Lično i suštinski bio je uključen u sve to. Kako je tačno jedan čovek sve to izazvao? Usredredićemo se na stanje duha predsednika Trampa, njegove namere, motive i kako je druge podsticao da izvrše njegove naloge. Ukazaćemo i da bi se još jedan 6. januar mogao ponoviti ako ne preduzmemo potrebne mere da to sprečimo”, rekla je Čejni.
Odbor je do sada saslušao više od 1.000 svedoka i pregledao više od 130.000 stranica dokumenata.
Lov na veštice
Istraga o nasilju 6. januara se neće završiti ni posle poslednjeg pretresa, ali će se odbor fokusirati na pisanje sveobuhvatnog izveštaja o nalazima koji bi Kongresu mogao da se preda do kraja godine.
Tramp je ovu istragu nazvao „jednostranom, stranačkom, lovom na veštice”.
Odboru Predstavničkog doma mandat prestaje kada u januaru dođe novi saziv Kongresa.
Pre toga bi odbor trebalo da predstavi izveštaj o svojim nalazima i napiše preporuke Kongresu u vezi sa tim, a očekuje se da bi to moglo da bude do kraja godine.
Odbor je već predložio izmene zakona iz 19. veka pošto su Trampove pristailce tvrdile da potpredsednik Amerike, u tom slučaju Majk Pens, ima mogućnosti da zaustavi proces potvrde izbornih rezultata u Kongresu.
Taj predlog je usvojen u Predstavničkom domu.
Odbor nema nadležnosti da krivično goni nekoga, ali može to da da preporuku Sekretarijatu za pravosuđe.
Sekretarijat je već istraživao pokušaje da se preokrenu rezultati izbora 2020. i sekretar Merik Garland je rekao da se istraga nastavlja.
Članovi kongresnog odbora su, takođe, podeljeni po pitanju treba li da preporuče krivično gonjenje Trampa.

Da li je Borelj paranoičan kada govori o mogućnosti nuklearnog napada Rusije na Ukrajinu
MOSKVA - Tvrdnje visokog predstavnika EU za spoljnu politiku i bezbednost Žozepa Borelja o mogućnosti nuklearnog napada Rusije na Ukrajinu, nisu ništa drugo do paranoja, izjavio je zamenik predsednika Saveta bezbednosti Rusije Dmitrij Medvedev.
„Hajde da paranoju oko ruskog nuklearnog napada ostavimo njegovoj savesti”, rekao je Medvedev, komentarišući Boreljovu izjavu, preneo je TAS S.
Borelj je kazao da će Zapad snažno, ali ne nuklearnim oružjem, vojno odgovoriti u slučaju ruskog nuklearnog napada na Ukrajinu, prenosi Tanjug.

Za mesec dana oslobođeno više od 600 naselja
KIJEV – Ukrajinske oružane snage oslobodile su više od 600 naselja od ruske okupacije u poslednjih mesec dana, uključujući 75 u strateški važnoj oblasti Herson, saopštilo je ukrajinsko Ministarstvo za reintegraciju privremeno okupiranih teritorija.
Oko 502 naselja oslobođena su u severoistočnom regionu Harkova gde su ukrajinske snage prošlog meseca napredovale duboko u ruske linije, saopštilo je ministarstvo, prenosi Tanjug. Navedeno je da su oslobođena 43 naselja u regionu Donjecka i sedam u regionu Luganska.

Ratne igre Pjongjanga i Seula - raketni odgovor na artiljerisjku vatru
PJONGJANG –  Nekoliko sati nakon lansiranja nove balističke rakete Pjongjang je danas saopštio da je preduzeo „snažne vojne protivmere” kao odgovor na artiljerijsku vatru Južne Koreje u blizini linije razgraničenja, prema saopštenju severnokorejske vojske ,prenosi TAS S.
„Prema izveštaju o neprijateljskim kretanjima na frontu, južnokorejska vojska je 13. oktobra izvela artiljerijsku vatru oko 10 sati u blizini odbrambenog područja Petog korpusa Korejske narodne armije”, saopštio je portparol Generalštaba Korejske narodne armije. Vojska je saopštila da su preduzete „jake vojne kontramere” da se odgovori na ono što je opisao kao „provokativnu akciju”.
Priroda tih mera nije otkrivena, ali je izjava data nekoliko sati nakon lansiranja severnokorejske balističke rakete, o kojoj su izvestili Japan i Južna Koreja, navodi TAS S.
Portparol vojske je takođe rekao da „šalje strogo upozorenje” južnokorejskoj vojsci, koja „nepromišljenom akcijom podstiče vojnu napetost u oblasti fronta”.
Severna Koreja je rano ujutru u petak po lokalnom vremenu, ispalila balističku raketu kratkog dometa u more kod svoje istočne obale, saopštila je vojska Južne Koreje. Južnokorejski generalštab je saopštio da je raketa lansirana oko 01.49 časova po lokalnom vremenu iz oblasti Sunan, u blizini glavnog grada Severne Koreje Pjongjanga, preneo je Rojters.

Ukrajina: Novi ruski napad na Zaporožje, izbio požar
KIJEV – Ruske trupe ponovo su izvele raketni napad na grad Zaporožje, a u jednom od okruga izbio je požar.
Rusi su još jednom u ranim jutarnjim satima raketirali ukrajinski grad Zaporožje, potvrdio je Oleksandar Staruh, načelnik Zaporoške regionalne vojne uprave, prenosi Tanjug.
U gradu se oglasila sirena za vazdušni napad, čule su se snažne eksplozije.
U jednom od okruga izbio je požar, na licu mesta rade specijalizovane službe.
Kasnije je Staruh pojasnio da je neprijatelj pogodio regionalni centar sa tri rakete S-300. Zaporožje je i proteklih dana bila jedna od glavnih meta ruskih raketa.

Zalažemo se za socijalno garantovane penzije
Socijalni položaj dela penzionera, posebno onih sa najnižim primanjima, nekako je potisnut u drugi plan, usled niza veoma složenih događaja na međunarodnoj sceni, posebno rata u Ukrajini, dva masovna ubistva u našoj zemlji, njihovih posledica na unutrašnjoj političkoj sceni, kao i nestabilnosti situacije na Kosovu i Metohiji..., kaže za „Politiku” prof. dr Vladimir Goati, član Predsedništva Partije ujedinjenih penzionera, poljoprivrednika i proletera Srbije i predsednik Gradskog odbora PUPS-a Beograda.
Od kraja prošle godine promenjen je način usklađivanja penzija. Kako ocenjujete sadašnju situaciju?
Sasvim je razumljivo što više od 1,6 miliona penzionera u Srbiji nestrpljivo iščekuje dan isplate, jer je to za većinu njih jedini siguran izvor egzistencije. Dobra je stvar što su penzije redovne i sigurne i što, najzad, prate plate. Time se ostvaruje i 3-P – osnovni vrednosni stav PUPS-a. Uvođenjem principa „penzije prate plate” isključena je arbitrarnost pojedinaca i uspostavljen sistem u kome penzije ne zaostaju za rastom plata u javnom sektoru. Dugo smo čekali takav trenutak. Takođe je dobro što su penzije krajem 2022. i početkom ove godine porasle za više od 20 odsto, a sa najavljenim povećanjem od novih 20 procenata, taj rast će naredne godine dostići visokih 40 odsto. Time je u velikoj meri amortizovan rast inflacije.
Da li sadašnje rešenje ima manjkavosti?
Ni takav sistem nije idealan. Pomenute novine povlače i neke slabosti i izazivaju teške posledice u realnom životu. Jer, prilikom svakog novog povećanja iznosa penzija, povećava se razlika između najviših i najnižih primanja penzionera. Na primer, povećanjem od 20 procenata, penzioner koji prima 100.000 dinara, dobiće penziju od 120.000, dok onaj sa penzijom od 10.000 dobija svega 12.000 dinara. Prvi dobija povećanje u iznosu od 20.000, dok drugi samo – 2.000 dinara. I da budem još jasniji: pre pomenutog povećanja razlika između navedene veće i one manje penzije iznosila je 90.000 dinara. A posle uvećanja od 20 odsto, ta razlika se povećala na čak 108.000 dinara.
Ima li PUPS predlog kako da se ovakve razlike ublaže?
Potpuno smo svesni da su penzije stečeno pravo i da nisu svi penzioneri uplaćivali podjednako u Fond PIO. Taj fond predstavlja jedan uhodani sistem koji ne dopušta da se penzije arbitrarno menjaju. Upravo zbog toga, jedini način da se pomogne penzionerima sa najnižim primanjima, a da se pritom ne ugrozi funkcionisanje Fonda PIO, je uvođenje takozvane 13. penzije. To je davnašnji predlog PUPS-a. Reč je o posebnom vidu davanja u okviru nove socijalne politike. Sredstva za 13. penziju u Beogradu izdvajala bi se iz gradske kase prestonice, a u lokalnim zajednicama iz opštinskih, odnosno gradskih  budžeta. Tamo gde ne bude dovoljno budžetskih sredstava novac bi obezbeđivala država Srbija. Smatram da će svi poslanici u parlamentu Srbije pokazati maksimalno razumevanje za taj predlog PUPS-a.
Ako je 13. penzija rešenje za penzionere s najmanjim primanjima, ima li „leka” za veliki broj građana koji su radili i iz nekog razloga nisu stekli pravo na penziju, a već su u poodmaklim godinama?
Osećam potrebu da podsetim na predlog koji godinama javnosti Srbije predlaže i objašnjava predsednik PUPS-a Milan Krkobabić u okviru nove – neophodne socijalne politike. Reč je o uvođenju socijalne garantovane penzije. Kome je namenjena i odakle sredstva za tu namenu? Odmah da razjasnim: socijalna garantovana penzija nije penzija u klasičnom smislu. Reč je o posebnom vidu socijalnog davanja. Namenjena je svima koji su stariji od 65 godina, nemaju penziju, niti imaju uslova da je dobiju, nemaju svoju imovinu, niti bilo kakva druga primanja. Takođe, socijalnu garantovanu penziju ne treba dovoditi u bilo kakvu vezu sa RF PIO, jer sredstva za tu namenu treba da budu obezbeđena iz državne blagajne. Inače, ovu penziju isplaćuje, uz izvesne modifikacije, oko 100 država u svetu, a među njima i neki naši susedi. Smatram da bi uvođenjem socijalne garantovane penzije, Srbija načinila kvalitativan korak napred u pravcu uspostavljanja odgovornije socijalne politike. Ne treba zaboraviti da u našoj zemlji, prema nekim nezvaničnim procenama, ima od 150.000 do 200.000 potencijalnih korisnika ovakve penzije. Među njima je najviše žena, i to onih sa sela u poodmaklom životnom dobu. Reč je o ženama koje su bile stubovi porodice, rađale, odgajale i vaspitavale decu... Gotovo ništa od imovine se ne vodi na njihovo ime, više ne mogu da drže motiku ili kutlaču. I ovo što predlažemo je jedini efikasan način da im se država na neki način oduži.
PUPS u svojim redovima okuplja i proletere (radnike), kako je i u samom nazivu partije naznačeno. Kako poboljšati njihov materijalni položaj, pogotovu onih čije zarade zaostaju za prosečnim?
I za njih imamo konstruktivan predlog kako da dostignu viši standard. Zalažemo se za uvođenje 13. plate – da radnici participiraju u upravljanju i posebno – u raspodeli dobiti. Nadam se da će naši predlozi naići na povoljan prijem, podršku i ostvarenje u javnosti Srbije, a posebno na mestu gde se donose zakoni.

Đere poražen od Grka Cicipasa rezultatom 6:4, 7:6, 6:4. u trećem kolu Vimbldona
Sa mnogo više vere i samopouzdanja nego u prethodnom delu sezone Laslo Đere ušao je u treće kolo Vimbldona i imao je čemu da se nada protiv izmorenog Stefanosa Cicipasa koji je dva dana igrao meč sa Endijem Marijem.
Stabilan je Laslo bio od početka, ali problem je pravio slab procenat ubačenog prvog servisa koji je bio na 50 odsto što je ostavljalo Cicipasu prostora za napad.
Međutim, grčki teniser dosta je grešio i tako smo gledali gotovo ujednačen meč u kom je Laslo pokazivao izvanredne udarce i poslao je protivniku nekoliko fantastičnih vinera.
Baš kada je delovalo da on kontroliše igru i da bi prvi mogao da brejka, Đere posustaje i gotovo da poklanja Stefanosu brejk koji je ujedno značio i dobijen set za Grka.
Nije se predao srpski teniser, naprotiv odlično je otvorio drugi set i odmah je napravio brejk. Poveo je sa 2:0, ali Cicipas u šestom gemu vraća brejk i ponovo je bilo ujednačeno na obe strane.
Mirisalo je na taj-brejk koji se i dogodio i sjajno je počeo u njemu Đere koji je poveo sa 3:0. Jedna izuzetno mala greška, aut koji jedva da se video koštao je skupo srpskog tenisera jer je taj poen sve preokrenuo i Cicipas ne samo da je izjednačio već je i osvojio drugi set.
U trećem setu prelomni trenutak dogodio se u trećem gemu kada je Cicipas iskoristio prvu i jedinu brejk loptu. Grk je uspeo da sačuva brejk prednosti do kraja i na kraju ipak slavi prolaz u osminu finala.
Za četvrtfinale Cicipas će igrati protiv boljeg iz duela Jubanks – O' Konel, prenosi Sputnjik.

Preminuo planinar u Sloveniji, dvojica spašena
Iz Policijske uprave Kranj saopšteno je da su spasioci intervenisali oko osam sati na putu od Vodnikovog doma do Studorskog prevala, gde je planinara savladala mučnina. Starom čoveku, sa zdravstvenim problemima, ekipa je pokušala da pomogne, ali je uprkos pomoći preminuo. Prevezen je u Staru Fužinu i predat pogrebnoj službi.
Oko deset časova odlomila se stena kod Smokuške planine u opštini Žirovnica i teško oštetila pešačku stazu. Gotovo u isto vreme na Vrtači se onesvestio izletnik.
Spasavanje na Vrtači izvela je posada policijskog helikoptera sa gorskim spasiocima iz Radovlja, dok je dežurna ekipa povređenog planinara iznad Smokuške planine pripremala za transport u medicinsku ustanovu. Obojica su zbrinuta.
Spasioci u planinama pozvali su planinare da se ponašaju odgovorno, jer su slovenačke planine veoma zahtevne, prenosi Delo.

Braneći istinu najbolje čuvamo obraz i Srbiju
Naslušali smo se velikih priča o odbrani Srbije, pravdi i nepravdi, moralu i nemoralu, bolesti i zdravlju, zakonu i bezakonju, ali vrlo malo o istini – ovako je poslanik SPS-a, hirurg svetskog glasa i direktor KBC „Dr Dragiša Mišović – Dedinje”, Vladimir Đukić, sumirao maratonsku raspravu u Skupštini Srbije povodom dva masovna ubistva. U svojoj diskusiji branio je, kako je rekao, pravo na istinu, jer „braneći istinu najbolje ćemo sačuvati svoj obraz i Srbiju i sve u šta se zaklinjemo”.
Kazali ste da je diskusija vaš „doprinos parlamentarnoj borbi protiv samoproklamovanih vlasnika prava na istinu koji potcenjuju svoj narod”, ko su oni i kako potcenjuju narod?
Govorio sam o kvazieliti, o umišljenim ljudima koji zbog svoje intelektualne omeđenosti, bez ideja i kreativnosti, žele da to malo znanja što poseduju promovišu u planetarnu vrednost, ali koju mi, obični građani, na njihovo razočaranje, ne možemo i nećemo da razumemo i pozlatimo. Oni su arogantni, bez empatije, ali istrajavaju u svom malograđanskom preziru prema svemu što je različito, ne shvatajući da je to jednoumlje upravo suprotno pojmu intelektualca. Termin programirani mozgovi je vrlo prikladan za taj profil ljudi, koji, uoastalom, često nemaju visoko obrazovanje, nemaju diplomu, ali misle da ih, umesto toga, kvalifikuje to što su urbani, nose ranac, patike, flašicu vode i preziru sve što je obično.
Učestvovali ste u zbrinjavanju teško povređenih u dva masovna zločina koja su bila povod za sednicu, koliko je to uticalo na vaš doživljaj svega što se u raspravi čulo?
Tuga, bol i neprebol zbog tragedija u „Ribnikaru”, Duboni i Malom Orašju trajno su obeležili živote svih nas, a u istoriji ove napaćene zemlje ostaće zabeleženi kao najcrnji dani. Kao ratni hirurg i dugogodišnji direktor Urgentnog centra KC Srbije bio sam akter i nevoljni svedok mnogih dramatičnih situacija koje su tako violentno menjale ljudske sudbine. Nema ljudskih tragedija manjih i većih. Ipak, masovno ubistvo dece, koje je počinio njihov vršnjak, nezabeleženo u svetu, jeste nešto što šokira i parališe čitavo društvo i natera na najozbiljnije preispitivanje svakoga od nas ponaosob. Tako smo shvatili i skupštinsku raspravu, a ne da kao Pontije Pilat od svega peremo ruke i svalimo krivicu na pojedince i ove dve tragedije iskoristimo za stranačku promociju.
Mislite li da je rasprava doprinela smanjenju tenzija...
Tenzije su generisali lideri prozapadne opozicije, političari bivše vlasti, koji su se sakrili iza naziva protesta „Srbija protiv nasilja”. Stvarni cilj protesta se vrlo brzo jasno artikulisao kroz jasan zahtev za promenu vlasti bez izbora. Traži se ostavka Aleksandra Vučića, koga je pre samo nešto više od godinu dana narod izabrao sa 2,25 miliona glasova u prvom krugu. Građani su stvarni cilj protesta prozreli i podrška jenjava. Deca su zaboravljena, a politički ciljevi su postali dominantni. Pokušaj radikalizacije protesta i ultimativni zahtevi teško da predstavljaju pokušaj smanjenja tenzija. Naprotiv, oni su pokušaj oživljavanja protesta. Potrebno je da se politička borba vrati tako gde joj je i mesto – u Narodnu skupštinu.
Rekli ste da ćete braniti pravo na drugačije mišljenje, imate li utisak da je kod nas, i u društvu i u parlamentu, problem da svako iznese svoje mišljenje, a da ga neka od strana ne postavi na stub srama?
Ja zastupam pristup političkom dijalogu koji je najlepše definisao Volter: „Ne slažem se ni sa jednom rečju koju ste izgovorili, ali ću do smrti braniti vaše pravo da je izgovorite.” Zašto danas nema kvalitetnog političkog dijaloga i konsenzusa oko vitalnih nacionalnih interesa, kao što je kriza na Kosovu i Metohiji, meni kao građaninu ove zemlje nije jasno. Zašto nema intelektualne medijacije u Srbiji? Zašto se misleći ljudi boje javno iznete reči? Ne razumem to. Ušančeni u svoje pozicije, mi se ne čujemo i ratujemo u nekim virtuelnim, paralelnim svetovima, ne gledajući se. To je opasno. Pravimo se da kreiranjem paralelnih svetova pomažemo Srbiji. Ne sme čovek da pohvali „Beograd na vodi”, odmah je antilegalista zbog rušenja tri barake u Savamali. Bolnički centri kao da su samonikli, a da je auto-puteve donela roda. Samo negativno, samo nikad gore, to u jednom delu medijskog prostora jedino uspeva, kao korov. U suprotnom, bićete žrtva najgorih uvreda s lažnih profila na društvenim mrežama. Zato uvođenje termina ulice i takvog siledžijskog ponašanja ne prihvatam tamo gde mu nije mesto. Blokada vitalnih saobraćajnica, mostova, performansi u skupštinskoj dvorani i estradizacija političke scene vratiće se protagonistima kao bumerang. Šta je cilj blokada i pokušaja zaustavljanja Srbije? Ako je cilj promena vlasti, moraju da shvate da su izbori jedina mogućnost za to.
U diskusiji ste postavili pitanje – „da li je stvarno meta Bata Gašić ili je cilj destabilizacija Srbije i smena vlasti”, ali nismo čuli odgovor...
Naravno da nema nikakve objektivne odgovornosti, niti razloga za smenu Bate Gašića, iza čijeg rada stoje ozbiljni i neporecivi rezultati. Bezbednost i sigurnost u uslovima globalne krize poverenja, rata u Ukrajini, opasnosti od terorističkih akata militantnih islamista, problema s migrantima, u Srbiji su veoma dobri. Smrtnost u saobraćaju je prepolovljena, narko-karteli su obezglavljeni, a opšti kriminal je u padu. Da li u tome ima i male zasluge ministra? Da, ima i zato je ideja o njegovoj smeni bila loša. Zašto da se menja čovek koji uspešno radi svoj posao? Ne sećam se da su Francuzi u parlamentu razgovarali tri nedelje o smeni ministra policije, posle ozbiljnog povoda i haosa na ulicama. O ostavci Makrona da i ne govorimo. Da li animozitet prema jednoj političkoj stranci može i sme da bude argument za smenu Bate Gašića? Ne bih rekao.
Ničega se nisu odrekli zarad drugih, čak ni mesta u gradskom prevozu
Pozvali ste na kraju sve poslanike da sledeće nedelje daju krv, pošto je leti nestašica, da bi se, kako ste rekli, pokazalo bar malo ljudskosti i zajedništva, očekujete li da će se odazvati?
Davalaštvo krvi, kao i program donacije organa, moraju biti visoki prioritet našeg zdravstvenog sistema. Akcija davanja krvi u skupštini pokazaće da li smo zaista i koliko empatični, voljni da nekome spasemo život. Deklarativno, svi smo za to. Sad je prilika da zajedno pokažemo, ne deleći se na vlast i opoziciju, da smo bolji ljudi od svih onih koji druge optužuju za odsustvo empatije, a da sami nikad ništa nisu učinili za druge. Ničega se nisu odrekli zarad nekoga kome treba pomoć, čak ni mesta u gradskom prevozu.

Uhapšene četiri osobe zbog teškog ubistva u Zemunu
Pripadnici Ministarstva unutrašnjih poslova u Beogradu, u saradnji sa Višim javnim tužilaštvom, efikasnom akcijom uhapsili su G.M. (1997), D.K. (1996), I.G. (1990) i Z.J. (1997) zbog krivičnog dela teško ubistvo nad tridesetogodišnjim muškarcem 21. juna ove godine u Zemunu, saopšteno je danas iz MUP-a.
Oni se sumnjiče da su u više navrata pratili i opservirali tridesetogodišnjeg muškarca, a da se 21. juna osumnjičeni G.M. maskirao u dostavljača hrane, prišao motorom do žrtve i iz vatrenog oružja u njega ispalio više metaka, usmrtivši ga. U toku je dalji rad policije.
Ministar unutrašnjih poslova Bratislav Gašić pripadnicima Policijske uprave za grad Beograd čestitao je na ovoj akciji istakavši da su zahvaljujući njihovom predanom i profesionalnom radu sva ubistva počinjena od početka godine u Srbiji rasvetljena. „Zahvaljujući vašoj upornosti i znanju, predanom i angažovanom radu, Beograd je siguran i bezbedan grad. Poruke vašeg rada su jasne i nedvosmislene ne postoji zločin koji će proći ne kažnjeno i svakoga onoga ko počini krivično delo stići će pravda”, poručio je ministar.

Erdogan očekuje sastanak sa Putinom u Turskoj u avgustu
ISTANBUL – Turski predsednik Redžep Tajip Erdogan izjavio je danas da očekuje da njegov ruski kolega Vladimir Putin poseti Tursku u avgustu.
„Juče sam se sastao ukrajinskim predsednikom Volodimirom Zelenskim u Istanbulu. Nadam se da ću se sastati sa Putinom u avgustu”, rekao je Erdogan na sastangu u severoistočnom gradu Bajburtu, koji je prenosila televizija TRT.
Posle razgovora sa Zelenskim, Erdogan je najavio i da bi Putin mogao da poseti Tursku, prenosi TASS.
Na pitanje da li je u planu takva predsednička poseta, portparol Kremlja Dmitrij Peskov rekao je danas za TASS da su sastanci ruskog i turskog lidera mogući, ali tačni datumi još nisu određeni.
Prema Erdoganu, Turska je od početka ruske vojne operacije u Ukrajini vodila uravnoteženu politiku, održavajući dijalog i sa Moskvom i sa Kijevom, i preduzimajući mere da minimizira uticaj sukoba na svoju ekonomiju.
Erdogan i Zelenski razgovarali su u petak u Istanbulu.
Među ključnim pitanjima bila su koordinacija stavova dve zemlje uoči samita NATO u Viljnusu, bezbednosne garancije za Ukrajinu, dogovor o žitu i odbrambena saradnja, prenosi Tanjug.
Kremlj je ranije saopštio da će pomno pratiti ishod pregovora u Istanbulu i nije isključio susret Putina i Erdogana, podseća ruska agencija.
  </div>

  </body>
 </text>
</TEI>