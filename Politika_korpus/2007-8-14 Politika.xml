<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Utakmica na zrnu pirinča
Zamislite Pelea (Edson Narantes doš Našimento) ili Dejvida Bekama šest puta sićušnije od amebe kako šutiraju loptu nešto tanju od vlasi ljudske kose na igralištu koje je na zrnu pirinča!
Ukoliko ste pomislili na osavremenjeno izdanje neke od čuvenih bajki, prevarili ste se. A nije više ni maštarija iz naučnofantastičnih skaski. Naučnici su sve ovo pretvorili u stvarnost i iskušali nedavno na nadmetanju robota svakojake veličine u Atlanti (SAD).
Šta možete kada je život već nadmašio uobrazilju?
Nadigravanje nanorobota (nano je milioniti deo milimetra) – u kojem se ogledalo pet timova – potpomogli su istraživači Nacionalnog instituta za standarde i tehnologiju (NIST). Dva nevidljiva tima stigla su sa Karnegi Meloun univerziteta iz Pitsburga, a po jedan iz Američke mornaričke akademije iz Anapolisa, Saveznog instituta za tehnologiju iz Ciriha (Švajcarska) i Univerziteta "Sajmon Frejzer" iz Bernabija (Kanada).
Na Robotskom kupu, međunarodnom takmičenju koje se organizuje svake godine, mehanički igrači su razvrstani u šest liga: četvoronožni, humanoidni (nalikuju ljudima), srednje veliki, maleni, roboti za spasavanje i za oponašanje. Zamišljen je da podstakne osmišljavanje i usavršavanje pametnih skalamerija naučenih da barataju loptom.
U neobičnoj mašinskoj menažeriji, obdarenoj veštačkim umom, prvi put su se pojavili do sada najmalecniji izdanci s namerom da potvrde na delu da je moguće izraditi majušne mehaničke sklopove na čipovima čije razmere ne prevazilaze hiljaditi deo milimetra (mikrometar). Područje koje objedinjuje ova istraživanja stručno se naziva – mikroelektromehanički sistemi (MEMS).
Sledeće godine, kako je najavljeno, ustanoviće se i nanoliga, ove je upriličena prva provera.
Ako biste poželeli da vidite kako se nanoroboti (ili nanoboti) kreću i udaraju pločicu na tabli, morate utakmicu da gledate kroz mikroskop na monitoru s daljinskim upravljanjem. Iako su fudbaleri veliki od nekoliko do nekoliko stotina mikrometara, svi su podvedeni pod nanobote zato što teže samo nekoliko do nekoliko stotina nanograma (zrno peska iznosi, čak, 300.000 nanograma ili milionitih delića grama). Presudila je težina, a ne dužina da bismo ispred imena imali – nano.
Za pobedu je, kao i u svakom drugom odmeravanju, najvažnije da nanoboti budu brzi, okretni i kadri da barataju poverenim predmetom. Zar vas to ne podseća na najčešće zahteve fudbalskih učitelja?
Dotične sposobnosti su ispitane u tri događaja: na dvomilimetarskoj ploči svaki je trebalo najbrže da stigne od gola do gola, zatim je morao da izvede svojevrsni slalom između prepreka (polimerski stubići) koji su oponašali suparnike i, na kraju, da pokaže umeće u baratanju loptom (driblanje) čija veličina nije premašivala debljinu ljudske vlasi (u proseku od 17 do 181 mikrometar), i to u smeru gola u trajanju od tri minuta.
U svih šest liga učestvovao je 321 tim iz 39 zemalja i u svakoj je neko pobedio. Među najmajušnijim – nanobotima – sva tri prva mesta osvojili su Švajcarci: za 316 milisekundi (hiljaditi deo sekunde) stigli su od jednog do drugog gola, za 583 milisekundi su izveli slalom između prepreka, a postigli su tri gola.
Sledeće nadmetanje je u julu 2008. u kineskom gradu Sučou: ko voli, nek’ izvoli.

Rast tržišta i u Srbiji
Vodeća informatička kompanija u srednjoj i istočnoj Evropi, S&T (IT Solutions and Services, na srpskom se izgovara "esenti"), upriličila je nedavno u Beču međunarodni susret sa novinarima kojima je predočila svoje viđenje poslovno-tehnoloških promena do 2010. S ključnom porukom da će, upravo, do kraja tog razdoblja udvostručiti svoj rast! Prilično smela najava budućih zbivanja utemeljena je na dosadašnjem ubrzanom napretku. Deo ove uspešne porodice je kompanija u Srbiji, sa oko stotinu zaposlenih i lanjskim prihodom od 11,6 miliona evra, čiji je generalni direktor mr Predrag Vraneš drugu godinu zaredom jedan od pet najuspešnijih u 23 zemlje u kojima S&T posluje.
Od januara 2006. ovu kompaniju, sa sedištem u austrijskoj prestonici, vodi izvršni direktor Kristijan Rosner, stručnjak za računarstvo i telekomunikacije s višegodišnjim iskustvom na rukovodećim položajima u Hjulit-Pakardu, Didžitalu, Komodoru i drugde.
Kako vidite, u najkraćem, buduća stremljenja u informaciono-komunikacionim tehnologijama do 2010. godine?
–Sam pojam informaciono-komunikacione tehnologije (ICT) sve kazuje, razvijaju se zajedno i neće se više posmatrati kao zasebne. Korisnici žele trajna, neprekidna rešenja, koja će im zadovoljiti zahteve. Jasno je da kompanije više ne kupuju, isključivo, tehnologiju. Izazovi današnjice su drugačiji od onih od pre nekoliko godina: u većini kompanija IT je suštinski deo vrednosnog lanca i stoga od ključne važnosti za poslovanje. Danas, kompanije žele da uvećaju svoju uspešnost, produktivnost i profitabilnost i tragaju za savetima i odgovarajućim rešenjima. Informacione tehnologije postaju sve više briga menadžmenta. Da bi se ponudila rešenja za ove izazove, moraju se proučiti procesi i tokovi rada u kompaniji da bi se povećala efikasnost... Tek tada se može ostvariti sveobuhvatan koncept od početne zamisli do primene i održavanja neophodne opreme i programa. Naša kompanija nudi, upravo, sveobuhvatna rešenja – od saveta do 24-časovnih usluga u 23 zemlje. Uz to, ima stručnjake s vrhunskim tzv. znati-umeti (know-how) poznavanjem tokova rada i specifičnih procesa u raznim oblastima.
Možete li nam opisati strateška opredeljenja kompanije u 
– Imamo jasnu strategiju rasta u godinama koje dolaze. Predviđamo da udvostručimo obim poslovanja do 2010. Da bismo to ostvarili, postavili smo sledeće odrednice:
Prvo, želimo da ostvarimo napredak veći od porasta tržišta, uz predviđanje da ubuduće oko 60 odsto naše prodaje dolazi iz poslovnih rešenja i usluga u upravljanju. A to podrazumeva organski rast naše kompanije i kupovanje drugih.
Drugo, uspešno poslujemo u 23 zemlje, a naglasak u godinama koje dolaze je u srednjoj i istočnoj Evropi i Nemačkoj, Austriji Švajcarskoj. I Azija postaje sve privlačnije tržište.
Treće, okosnica našeg poslovanja i dalje će biti stručno savetovanje (konsalting) i pružanja IT usluga.
Četvrto, i ubuduće ćemo opsluživati velike i srednje kompanije (sa 200 zaposlenih/radnih stanica i više) prevashodno u proizvodnji, telekomunikacijama, finansijama, javnom sektoru, energetici, maloprodaji, automobilskoj, vazduhoplovnoj i odbrambenoj industriji.
Peto, za organizaciju koja pruža usluge, kao što je naša, zaposleni su od suštinske važnosti. Stoga ulažemo oko tri odsto ukupnih primanja u obuku, učenje stranih jezika i sticanje odgovarajućih zvanja (sertifikati).
I šesto, saradnja s našim strateškim partnerima (kao što su HP, SAP, EMC) igra važnu ulogu u našoj strategiji i sledićemo je i u budućnosti.
Šta nameravate da menjate u poslovnom pogledu?
– Osmišljavanje strategije i savetovanje u poslovanju koji se tiču informaciono-komunikacionih tehnologija postaju sve važniji. Uveliko ćemo proširiti naše savetničke poslove, povećati softversko i poslovanje zasnovano dostignućima kompanije SAP, težiti jačanju svojih odeljenja za profesionalne i usluge održavanja i opsluživanja korisnika (autsorsing).
Da li ste zadovoljni postignućima u proteklih nekoliko godina?
– Da, veoma. Vrednost naše kompanije na berzi porasla je više od 500 odsto od 2003. do 2006. godine! U istom razdoblju prodaja se više nego udvostručila, a profit se višestruko uvećao (2003. godine 200.000, 2006. godine 12,1 milion evra).
Šta ćete uraditi da biste opstali u žestokoj utakmici u srednjoj i istočnoj Evropi?
– Svojim korisnicima možemo ponuditi očiglednu korist u odnosu na svoje suparnike, nijedna druga kompanija ne može ponuditi bolje usluge u ove 23 zemlje. Nismo suviše veliki, stoga možemo da odgovorimo brzo i lako na izazove. Sa više od 80 podružnica blizu smo korisnicima i svoje stručnjake možemo iskoristiti i za nacionalne i međunarodne poduhvate. Imamo odlične veze sa svojim strateškom partnerima, veoma smo dobro upućeni u nove tehnološke prodore i u stanju smo da ponudimo sveobuhvatno znanje.
 Ima li mogućnosti za vidan porast tržišta u Srbiji (i Crnoj Gori)?
– Za 2010. smo poslovni plan u Srbiji uvećali za 3,4 odsto, a predviđanja IT rasta su znatno veća (tržište IT usluga i softvera u vašoj zemlji trebalo bi da poraste od 13 do 19 odsto). IT potrošnja po stanovniku je niska, stoga postoji veliki prostor za rast. I u Crnoj Gori je slično. Smatramo da su prilike za porast srpskog tržišta veoma povoljne.
 Da li ste naišli na dovoljno obrazovanih i obučenih ljudi za ICT u našoj zemlji?
– Mi imamo oko 100 zaposlenih u Srbiji, nudimo zanimljive izazove i prilike za usavršavanje i, na kraju iako nije najmanje važno, siguran posao. Do sada nismo imali teškoća da privučemo stručnjake, iako to postaje sve teže i sve skuplje. Naša podružnica u Srbiji, koji vodi direktor Predrag Vraneš, izvrsno radi, proširuje tržište i razvija kompaniju.
Kako ćete privući i zadržati darovite, u nadmetanju sa Hjulit-Pakardom, IBM-om, SAP-om, Oraklom, Majkrosoftom...?
– Mi, pre svega, pružamo usluge (provajder). Zaposleni su najveća vrednost naše kompanije, zato mnogo ulažemo u usavršavanje. Neprestana obuka i stručno napredovanje su od ključne važnosti, uz sigurnost i stabilnost.
Vaše zrnce mudrosti u poslu (i životu)?
– Dosledno ispunjenje naše strategije i planova; prilagodljivost i posvećenost korisnicima stubovi su našeg uspeha. Kao kompaniji za pružanje usluga, noseći stubovi su naši zaposleni.

Na čistini divljeg tržišta
Kolegijum Ministarstva kulture Republike Srbije objavio je nedavno saopštenje u kome se kaže da je, uprkos nasleđenim i neizmirenim obavezama, pronađena mogućnost da se za ovogodišnji otkup knjiga, objavljenih u 2006, obezbedi 90 miliona dinara. U ime Ministarstva kulture otkupom će se baviti Narodna biblioteka Srbije koja će dati logističku i organizacionu pomoć, ali će - što je još važnije - i predložiti novi model otkupa. Za potrebe lokalnih i matičnih biblioteka biće otkupljivana dela koja imaju izuzetan značaj za našu kulturu, koja će, samim tim, poboljšati i unaprediti bibliotečke fondove. 
Prema predloženom modelu, biće primenjivana dvostepena selekcija, što znači da će stručna komisija Ministarstva kulture prvo izabrati najkvalitetnija dela iz različitih literarnih i naučnih oblasti, posle toga će biblioteke širom Srbije sa tako utvrđenog spiska birati određene naslove. 
Upravnik Narodne biblioteke Sreten Ugričić, dao je bliže objašnjenje ovako koncipiranog modela. Njegova suština je u tome da se knjige otkupljuju "za" biblioteke a ne "od" izdavača: "U dosadašnjim razgovorima otkup je uvek posmatran kao pomoć izdavačima a ne bibliotekarima. 
Zbog toga je smisao ovog drugog stepena selekcije da se otkup što više približi potrebama samih biblioteka i čitalaca". Sreten Ugričić je dosadašnji model otkupa ocenio kao centralizovan, pri čemu biblioteke nisu imale uticaja na odabir koji je u skladu s lokalnim potrebama. Sudeći prema rečima upravnika Narodne biblioteke, novi model bi predstavljao prekretnicu u formiranju dosledne kulturne politike u ovoj oblasti.
Međutim, nije jasno na osnovu kojih i čijih analiza je Ministarstvo kulture usvojilo model koji će primenjivati Narodna biblioteka, a čija je suština sadržana u tvrdnji njenog upravnika da se knjige otkupljuju za biblioteke a ne od izdavača, budući da otkup ne treba ni da bude pomoć izdavačima već izraz potreba samih biblioteka i čitalaca. 
U skladu s ovim obrazloženjem, postavljamo pitanje: šta će nama uopšte izdavači ako su oni apsolutno isključeni iz stvaranja, verifikacije i sprovođenja modela otkupa knjiga za biblioteke. 
Izdavači u Srbiji i sada funkcionišu bez ikakve pomoći države i ostavljeni su na čistini divljeg tržišta i ogoljene komercijalizacije. Sad im se oduzima mogućnost da i ta neredovna i mala sredstva koja su dobijali otkupom knjiga posluže kao podrška države izdavačkoj delatnosti.
Zato ovako postavljen model, u stvari, samo afirmiše novi monopol koji se sada zaogrće velikom brigom za lokalne biblioteke i potrebe čitalačke publike. Delovanje klanova i kulturnjačkih koterija je već normalna pojava u našoj kulturi - zašto bi to bilo drugačije kad je u pitanju novi model otkupa knjiga. 
Radi se o realnoj i egzaktnoj finansijskoj moći koja se sada nalazi van kontrole i uticaja javne sfere u kulturnoj politici. Kada se sagleda sadašnje stanje u našem izdavaštvu ne može nas iznenaditi činjenica da je čitalačka publika, koja treba da ima inače jednu od odlučujućih uloga pri izboru naslova u otkupu knjiga, u velikoj većini okrenuta pre svega komercijalnim izdanjima i zasuta najezdom svetskih hitova koji se dobro prodaju i kod nas. 
Isključivanje izdavača iz procesa otkupa knjiga za biblioteke samo je izraz svojevrsne kulturnjačke demagogije iza koje se krije tobožnja velika briga za potrebe čitalačke populacije u bibliotekama. Ko čini većinu te čitalačke publike u našim bibliotekama? To su, najvećim delom, učenici osnovnih i ređe srednjih škola, mali broj studenata i osiromašeni penzioneri koji svakako ne mogu kreirati kvalitetnu nabavnu politiku jer će posao otkupa biti sveden na nabavku školske lektire, najtraženijih komercijalnih hitova i knjiga koje su trenutno u trendu. 
To je naše realno stanje, i njega će teško promeniti i najkvalitetniji bibliotekari. Zato je pozivanje upravnika Narodne biblioteke na približavanje potrebama lokalnih biblioteka i čitalaca svojevrsna opsena. Iza ovako postavljenog modela otkupa knjiga krije se u stvari mogućnost stvaranja monopola jedne, ma koliko značajne, ustanove kulture a isključuju se iz tog procesa pre svega izdavači i mnoga druga udruženja, kulturne asocijacije i strukovne organizacije. 
Umesto da novi stvarno decentralizovani model otkupa knjiga bude što šire i mrežno postavljen, on je redukovan samo na aktivnost i logistiku jedne kulturne ustanove i njen model otkupa.
Publicista

Kisindžerovim putem
Međunarodna politika je poput staklarske radnje u kojoj se akteri mogu ponašati kao nespretni slonovi, ali i kao spretne veverice. U prvom slučaju su štete po globalnu stabilnost sasvim izvesne, u drugom koristi mogu biti značajne. Najveće žrtve globalnih nestabilnosti su pojedini regioni i narodi, jer kada se veliki spore, mali stradaju. Za to je najbolji primer upravo politička istorija Balkana čiju su sudbinu najčešće krojili diplomatski "slonovi" u njihovim međusobnim nadjačavanjima. Stoga je istorija Balkana i balkanskih naroda veoma često "lomljena preko kolena", recimo prilikom raspada SFRJ, kada je međunarodna zajednica svojim trapavim koracima samo pogoršavala situaciju i sužavala prostor za mirno rešenje krize. Posledice su bile tragične, jer je nedostatak strategije međunarodne zajednice, kombinovan sa podivljalim šovinizmima balkanskih naroda, rezultirao pravom eksplozijom nasilja. 
Ukoliko smo spremni da učimo na greškama, slični scenario ne bi trebalo da ponovimo kada je reč o rešavanju statusa Kosova i Metohije. Drugim rečima, kosmetski čvor se ne može valjano razrešiti sirovom silom političkih "slonova" koji iza sebe ostavljaju pustoš, već samo spretnošću i pameću diplomatskih "veverica" koje iza sebe ostavljaju trajna i stabilna rešenja.
U tom kontekstu sagledana, trenutna američka spoljna politika - budući da je jednostrana - pati od manjka fleksibilnosti i kreativnih rešenja, i to ne samo kada je reč o Kosovu i Metohiji, već jednako tako i na Bliskom i Dalekom istoku. Nije to mišljenje samo nas zainteresovanih i direktno pogođenih tim konfliktima, poput Srba ili Iračana, već je to i mišljenje eminentnih američkih diplomatskih autoriteta. 
Nedavno su, "Politika" je to prenela, trojica bivših američkih visokih funkcionera - Henri Kisindžer, Zbignjev Bžežinski i Brent Skoukroft - u jednoj televizijskoj emisiji kritikovali rigidnost i aroganciju trenutnog američkog spoljnopolitičkog kursa koji smatra da se stvari mogu rešiti prostom silom. 
Uvažavajući svu trojicu vrsnih diplomata, ipak nam je najzanimljivije ono što je rekao Kisindžer, za koga je poznata italijanska novinarka Orijana Falači svojevremeno rekla da je na vrhuncu snage "držao svet u neizvesnosti kao da su svi ljudi njegovi studenti na Harvardu". 
Kisindžer je analizirajući globalni trenutak međunarodne politike u pomenutoj emisiji rekao da "Amerika, navikla na probleme za koje je smatrala da se mogu rešiti u određenom roku, sada ulazi u dug period prilagođavanja izazovima koji nemaju jasnu krajnju tačku". 
U tim je rečima sadržana srž tzv. Kisindžerove doktrine koju je ovaj vrsni diplomata praktikovao tokom čitave karijere. Jednostavno govoreći, a što je primetila i Falačijeva, "neizvesnost" i "prilagođavanje" su ključne reči Kisindžerove doktrine, što znači da nema unapred zadatih rešenja i unapred zadatih rokova za rešavanje kriznih situacija, već je sve moguće samo ako će dovesti do stabilnih, trajnih i konstruktivnih političkih odnosa. 
Koliko je to daleko od današnjeg američkog spoljnopolitičkog kursa, sklonog da kao u slučaju Kosmeta, unapred zacrta rešenje koje bi se imalo usvojiti i da unapred odredi rokove za usvajanje tog "spontanog" rešenja, obesmišljavajući time svake pregovore - možemo odmah uočiti. 
Za razliku od sadašnje "programirane" i "forsirajuće" američke diplomatije, Kisindžer je obnavljajući tradiciju meternikovske i bizmarkovske "umetnosti mogućeg" svoje diplomatske aktivnosti sprovodio lagano, neprimetno, spontano i što je još važnije - efikasno. 
Iza njega će ostati nekoliko potpuno obavljenih "nemogućih misija", poput normalizacije do tada napetih odnosa između SAD i Kine, relaksacije tada urušenih hladnoratovskih odnosa između SAD i SSSR-a i realizacije među ovim državama važnih sporazuma o ograničenju naoružanja SALT-1 i ograničenju broja strateških raketa tzv. ABM-ugovora. 
Nasuprot tome, sadašnja američka administracija ne samo da nije dalje realizovala planove o smanjenju strateškog naoružanja, već nije ispunila ni sve ono što je prethodno potpisano i planirano, izazivajući uz sve to podozrenje Rusije planovima o antiraketnom štitu u Evropi, da bi Moskva uzvratila istom tvrdoglavošću po pitanju mnogih drugih međunarodnih problema - između ostalog i statusa Kosova i Metohije. 
Tako da je, što nas Srbe najviše zanima, proces rešavanja statusa Kosova i Metohije već dugo u ćorsokaku. Stoga će svim akterima kosmetskog čvora, i velikim i malim, biti potrebno nešto od one "kisindžerovske" pameti i veštine, ako se uopšte problem Kosmeta misli rešavati u okvirima legalnog međunarodnog poretka (prvenstveno Saveta bezbednosti UN), isključujući sve jednostranosti i unilateralne aktove. 
A ta kisindžerovska pamet kaže da ništa nije izvesno, ni gotovo, pa tako ni neka tobož već gotova nezavisnost Kosmeta, već je sve otvoreno (pa i moguća podela pokrajine kojom bi kiselo bile zadovoljne obe strane) i neizvesno. 
Stoga je da bi se stvari rešile potrebno pregovarati, a da bi to bilo moguće, treba odbaciti sva programirana rešenja i programirane rokove, ostavljajući prostor za rešenja koja će nametnuti sam život svojom prostom logikom.
Istraživač-saradnik u Centru za sociološka istraživanja Instituta društvenih nauka

Pod drvenim zvonom
Tajanstveni svet vodenih dubina zanimao je ljude od davnina. Prvi ronioci ostajali su pod vodom samo onoliko koliko su mogli da zadrže dah. Prvo pisano svedočanstvo o tehnikama ronjenja ostavio je Aristotel, opisujući kako su vojnici Aleksandra Velikog 332. godine p. n. e. čistili dno luke Tir, koristeći primitivno ronilačko zvono, napravljeno od običnog drvenog bureta koje su stavljali na glavu. Ispod prevrnutog bureta ostajao je vazdušni džep, koji im je omogućavao da dišu pod vodom.
Pravo pravo ronilačko zvono konstruisao je Giljermo de Loreno 1535. godine. Nemački pronalazač Franc Kesler napravio je 1616. godine veliko zvono koje je dopiralo sve do članaka ronioca, praveći veći vazdušni džep i snižavajući nivo vode, koja je istraživaču dubina sada dopirala "samo" do kolena.
Nekoliko decenija kasnije, 1691, engleski astronom Edmond Halej je usavršio izgled ronilačkog zvona i dosetio se kako da omogući roniocima duži boravak pod vodom: ronilac se spuštao u dubinu pokriven drvenom konstrukcijom koja je imala i prozorčiće, kako bi mu svetlost sa površine omogućila bolju vidljivost. Ispod ruba zvona bilo je pričvršćeno kožno crevo, kroz koje je do ronioca stizao vazduh, smešten u velikim buradima sa tegovima, koja su zajedno sa njim spuštana u vodu. Zahvaljujući tome, Halej i njegovi pomoćnici ostajali su i po devedeset minuta pod vodom.
Preteče ronilačke opreme kakvu danas poznajemo pojavile su se početkom 19. veka. August Zibe je 1819. godine napravio prvo ronilačko odelo, koje se sastojalo od bakarnog šlema sa prozorčićima i platnenog kostima, koji je kasnije zamenjen gumenom odećom. Ronilac je dobijao vazduh kroz dugačko crevo, a pošto odelo nije bilo od vodootpornog materijala, voda mu je dopirala do brade. Oko grudi su mu bili okačeni tegovi, kako ne bi isplivao na površinu. Zibe je ovoj opremi kasnije dodao i ventil koji je kontrolisao udisanje vazduha kroz cev i novu cev koja je roniocu omogućavala komunikaciju sa pomoćnicima na površini.
Pola veka kasnije Francuzi Benoa Rukijero i Ogist Deneru usavršili su Zibeove pronalaske i opremi dodali čeličnu bocu sa vazduhom, zahvaljujući kojoj je ronilac nakratko mogao da se odvoji od creva koje mu je dopremalo vazduh. Ova inovacija nije donela veći uspeh, a jedan od uzroka je bio i taj što je celokupna oprema težila čak 85 kilograma.
Tridesetih godina 20. veka Gaj Gilpatrik je patentirao naočare za ronjenje sa gumenim okvirom, a Luj de Korlije peraja. Revoluciju su donela istraživanja Žaka Iva Kustoa i Emila Ganjana – godine 1943. napravili su regulator koji je roniocima omogućio da bez po muke udišu vazduh smešten u bocama pod visokim pritiskom. Zahvaljujući njihovom pronalasku, nazvanom "vodena pluća", potpuno su zaboravljene duge cevi i teška oprema, a ronjenje je postalo razonoda ljudi širom planete.

Nismo Nemci
Kada sam sredinom osamdesetih godina prošlog veka prvi put službeno boravio u tadašnjem Zapadnom Berlinu odveli su me, naravno, do zida. Bio je sav išaran grafitima, potpisima i porukama. Napravio sam par fotografija i jednu objavio u tadašnjem zagrebačkom nedeljniku "Danas". Hteli su da me zbog toga suspenduju, jer tek kada je broj izašao video sam šta sam zapravo snimio na zidu: muški polni organ i poruku nekog našeg veselog Bosanca "je.. zid".Možda je nama iz tadašnje Jugoslavije sve to izgledalo daleko, šaljivo i relativno, ali je zid zaista bio simbol "gvozdene zavese" i bežanje preko njega značilo je izazivanje smrti. Jer, odmah iza zida, s leve strane ulaza u Rajhstag, na obali kanala, bilo je malo groblje onih koje su ubili istočnonemački stražari kada su pokušavali da beže iz Istočnog u Zapadni Berlin. Na grobovima dosta nemačkih prezimena koja završavaju na "ski". Sličnost Prusa i Slovena, uz činjenicu da su ti Prusi hteli da pobegnu od režima koji je stigao na bajonetima Slovena. Ali, takva je istorija posleratne Nemačke.
Sve do danas nije bilo potvrde da je ubijanje begunaca bila i službena politika tadašnje DR Nemačke. Nedostajao je nekakav dokument o tome, ali sada je i on, navodno, pronađen. Istina, malo je čudno da je trebalo da prođe 17 godina da bi se došlo do te potvrde. Istorijska distanca, ili ne, tek arhive Štazija verovatno kriju još mnoga druga senzacionalna otkrića i mnoge će "istine" morati na reviziju.
Da li, dakle, protok vremena relativizuje mnoge istorijske događaje i da li uopšte postoje "zakovane istine"? Ko, kada i na koji način može da dovede u sumnju istine za koje ceo svet tvrdi da su apsolutne? Da li uopšte i postoje takve istine? Koliko je sumnja u neke istine blizu teoriji o svetskim zaverama?
Arogantno odbacivanje njihovog postojanja, namera i rezultata kratkovido je i pretenciozno, jer i berzom se kroz istoriju manipulisalo, mnogi krahovi iz prošlosti bili su organizovani i namerni. Putnici potopljenog putničkog broda "Luzitanija" bili su žrtvena jagnjad da bi se američka javnost naterala da pruži podršku ulasku SAD u Prvi svetski rat. A šta je sve Vašington znao o onome što je prethodilo Perl Harburu? Još je prava misterija, Zaliv svinja na Kubi, a Korejski rat zvanično nije ni okončan. Tu su i Vijetnam i velika prevara sa navodnim napadom severnovijetnamskih torpednih čamaca na dva američka razarača u Tonkinškom zalivu posle čega je Amerika ušla u rat koji je odneo oko tri miliona vijetnamskih i 50.000 američkih života. Trebalo je da prođe skoro 40 godina da nekadašnji ministar odbrane SAD Robert Maknamara prizna da je incident u Tonkinškom zalivu bila izmišljotina da bi Amerika ušla u Vijetnamski rat. I nikom ništa.
Kako onda gledati na istine koje su se dogodile na našim prostorima u nedavnoj prošlosti? Na Markale, na Srebrenicu, Račak, na bombardovanje kineske ambasade u Beogradu 1999. Iz kojih sve arhiva i za koliko godina ćemo možda saznati punu istinu o svemu tome? Jer, pedantni Nemci uvek su sve imali u arhivama, od broja ubijenih u konclogorima do naređenja o ubijanju onih koji su bežali preko granice.Ali, mi nismo Nemci.

Obnova na dugačkom bilijarskom štapu
Gromoglasno najavljivana obnova zgrade Doma omladine, za koju je od američkog naroda grad dobio milion dolara, ovih dana dovedena je u pitanje zbog sudskog spora oko Bilijar kluba. Naime, Trgovinski sud u Beogradu je na osnovu tužbe preduzeća "Trgocentar", vlasnika Bilijar kluba, doneo rešenje kojim se Domu omladine Beograd nalaže da omogući predstavnicima kluba nesmetan pristup u sporne prostorije.
Međutim, prema rečima Milana Lučića, direktora DOB-a, Bilijar klubu je istekao ugovor o zakupu još 8. juna 2005. godine, a ukoliko se realizuje sudsko rešenje obnova ove institucije biće usporena, a možda i onemogućena.
– Zgroženi smo da sud može zbog nečijeg privatnog interesa da ugrozi obnovu jedne institucije kulture. Vlasnik Bilijar kluba je podneo tužbu za smetanje poseda i uz neuobičajenu efikasnost suda dobio u svoju korist u kojem je čak naveo "da se predstavnicima kluba imaju otvoriti vrata balkona bioskopa i vrata hola bioskopa", koja ne postoje. Po ranije podnetoj našoj tužbi za iseljenje protiv "Trgocentra d.o.o." u toku je parnica u kojoj mi insistiramo na nespornoj činjenici da je Bilijar klub bespravno radio u DOB-u još od 8. juna 2005. godine i da je jedina mogućnost njegovo iseljenje – kaže Lučić i dodaje da će se na za danas zakazanom izvršenju pojaviti i čelnici Gradske uprave da podrže ovu instituciju.
Međutim, Nada Kovačević, vlasnica "Trgocentra", kaže da je i posle isteka ugovora redovno plaćala zakup DOB-u.
– Budući da su mi posle isteka ugovora redovno stizale fakture od Doma omladine po istom ugovoru, mi smo ih redovno plaćali i smatrali da je ugovor i dalje važeći. Međutim, kada je počela obnova zgrade, niko nas ni o čemu nije zvanično obavestio, već samo zakatančio zgradu tako da su nam u prostorijama ostali i pazar, pečat i ostale stvari. Zbog toga sam podnela tužbu Trgovinskom sudu i očekujem da se na današnjem, drugom po redu, pokušaju sudskog izvršenja, omogući nama da koristimo te prostorije i normalno radimo – kaže Kovačevićeva i dodaje da je njen Bilijar klub jedini u Beogradu koji je organizovao turnire u ovom sportu i koji ima predstavnike na svetskim takmičenjima.
Prema rečima Kovačevićeve, Bilijar klub je u svom radu imao podršku Sekretarijata za sport, ali nažalost ne i uprave Doma omladine.
Nasuprot tome, Milan Lučić kaže da ako se Bilijar klubu omogući da radi, to će ugroziti obnovu zgrade.
– Budući da nema posebnog ulaza do Bilijar kluba, ukoliko se ispuni sudsko rešenje, to znači da će cela zgrada morati da bude otvorena što iziskuje organizovanje obezbeđenja, a i otežava radove obnove. Nažalost, još jednom protivpravni korisnik prostora jedne kuće kulture, koristeći se marifetlucima, pokušava da u pitanje dovede strateški interes grada u domenu kulture, a to je da se obnove ove institucije – objašnjava prvi čovek DOB-a.Podsetimo, ova gradska institucija kulture dobila je milion dolara donacije američkog naroda za obnovu Velike sale i holova. U toku obnove, koja je počela 29. maja ove godine, rukovodstvo Doma omladine nameravalo je i da reši probleme sa korisnicima njihovog prostora, poput knjižare i kafića. Iako u javnosti cela višespratnica u Makedonskoj 22 važi kao vlasništvo Doma omladine Beograd, ova institucija kulture u ovoj poslovnoj zgradi u Makedonskoj 22, osim holova i sala, poseduje samo prvi i četvrti sprat, pri čemu komplikovani imovinsko-pravni odnosi potiču još od vremena izgradnje zgrade.

Filmski trg u Sremskoj
Upražnjeni plato u Sremskoj ulici ima realnu šansu da bude  pretvoren u filmsku pjacetu. To je predložilo stotinak umetnika i novinara, a ideja se svidela i gradskim čelnicima.
Ovo mesto, sa kog su pre više od godinu dana sklonjene tezge, predloženo je, na inicijativu novinara Milana D. Špičeka, za obeležje posvećeno filmskoj umetnosti jer je tu, u kafani "Zlatni krst", donedavno "Dušanov grad", 6. juna 1896. godine održana prva filmska projekcija u Beogradu. Projekcija je održana samo šest meseci posle prve filmske projekcije u svetu u kafani "Grand kafe" na Bulevaru Kapisin u Parizu. Program filmova Limijerovih na projekciji u Beogradu bio je identičan kao i u Parizu.
Inicijativu su, osim Nenada Bogdanovića, gradonačelnika Beograda, podržali Dinko Tucaković, Milan Vlajčić, Sandra Perović, Vuk Pavlović, Borislav Anđelić, Marina Đurašković, Aleksandar Erdeljanović, Donka Špiček, Miloš Paramentić, Jugoslav Pantelić, Nebojša Popović, Dragomir Zupanc, Dubravka Lakić i drugi.
Špiček je još pre 12 godina uoči obeležavanja stogodišnjice filma gradskim vlastima predložio da na početku Knez Mihailove ulice bude podignut spomenik sedmoj umetnosti.
– U međuvremenu je ispražnjen plato u Sremskoj, koji je još bliži nekadašnjoj kafani "Zlatni krst". Na početku ulice bi mogao da bude postavljen spomenik za koji bi trebalo raspisati konkurs. Na platou bi se emitovali filmovi. Lepo bi bilo kada bi bila napravljena replika pomenute kafane. Mogli bismo malo i da kopiramo Amerikance tako što bi i naši glumci ostavljali otiske na tom prostoru – objašnjava Špiček i dodaje da je potpise prikupljao tokom Festa. 
– Gradonačelniku se ta ideja dopala, pa je prilikom gostovanja u mojoj emisiji potpisao inicijativu. Zahtev je nedavno upućen Komisiji za spomenike i imena ulica – naglašava Špiček.
Sledeći korak, prema rečima Gorice Mojović, pomoćnice gradonačelnika, jeste formiranje ekipe koja će tu ideju razraditi, osmisliti izgled pjacete i sačiniti projekat. 
– Trg bi svakako trebalo da bude asocijacija na prvu filmsku projekciju. Od arhitekata se očekuje da oblikuju ideju. To nije veliki prostor, ali može lepo da izgleda – kaže pomoćnica gradonačelnika.
U trenutku kada je krajem 2005. godine ulični bazar izmešten iz centra grada (odlukom Vrhovnog suda Agenciji "Grb", koja je 11 godina izdavala tezge, prestalo je pravo korišćenja tog prostora, jer je reč o javnoj površini) najavljeno je da će plato odmah biti pretvoren u trg, oplemenjen klupama, fontanama i novom rasvetom. Iako je to trebalo da prethodi  kompletnom uređenju Sremske ulice, odnosno njenom pretvaranju u pešačku zonu, po svemu sudeći taj posao će sačekati usvajanje plana detaljne regulacije za blok između ulica Knez Mihailove, Maršala Birjuzova, Sremske i Obilićevog venca.
– Pokretanje inicijative došlo je u pravi čas. Plan će se pred gradskim odbornicima naći u oktobru. Odmah potom bi moglo da usledi uređenje pjacete – smatra Mojovićeva.
To neće biti jedina novina. Urbanisti su svojevremeno najavili i izgradnju  nekoliko poslovnih zgrada sa podzemnim garažama u Ulici maršala Birjuzova, između Sremske i "Siti pasaža". Ukoliko Sremska ulica bude proširivana na račun tržnog centra koji se u njoj nalazi, kako je ranije planirano, to bi, međutim, moglo da izazove negodovanje vlasnika lokala. Budući da su podneli zahteve za legalizaciju, jer je tržnica podignuta sa privremenom dozvolom, svojevremeno su predlagali da ulica bude proširena na račun kolovoza. Njihov argument je bio podatak da tržnica ima kompletnu infrastrukturu  i saglasnost svih komunalnih preduzeća. Pozivali su se i na generalni plan koji na tom mestu  predviđa komercijalna delatnost. Osim toga u Sremskoj ulici 6 nalazi se znamenito delo arhitekte Dionisa Sunka, zgrada izgrađena 1923. godine za Dom zemaljske banke.Na koji način će urbanisti obezbediti pešački prodor od Terazija ka Zelenom vencu i kakvu sudbinu su namenili tržnom centru i okolnim zgradama znaće se tek po završetku izrade planskog dokumenta.

Konkurs za ugostiteljske splavove idućeg meseca
Dugo najavljivani konkurs za postavljanje ugostiteljskih plovnih objekata na teritoriji grada, prema najavama iz Gradske uprave, trebalo bi da bude raspisan u septembru. To će biti prvi korak u realizaciji gradskog plana o uređenju obala Dunava i Save, prema kojem su određene tačne lokacije na kojima je moguće postaviti restoran na vodi.
Vlasnici plovnih objekata će imati dva meseca za prikupljanje neophodnih dokumenata, a krajem godine bi trebalo da bude objavljena konačna rang-lista. U Gradskoj upravi kažu da ne žele da ugroze rad ovih restorana i da ima dovoljno mesta za sve splavove, ali najveća promena je da je u gradskom planu predviđeno da splavova restorana više neće biti, između ostalog, preko puta Savskog pristaništa, kod Starog sajmišta, na Zemunskoj keju, kod hotela "Jugoslavija" i Sportskog centra "Milan Gale Muškatirović" (bivši "25. maj").
Iako konkurs tek predstoji, prema rečima Ivana Anđelkovića, direktora Uprave za vode, neki poslovi mogu da se obave nezavisno od datuma raspisivanja konkursa.
– Čišćenje obala i reka može odmah da počne. Uklanjanje osamdesetak olupina takođe ne zavisi od konkursa. Inspektori su uveli rigoroznu kontrolu, a kazne su prilično visoke – naglašava Anđelković.
Prema gradskoj odluci određeno je 200 lokacija za splavove. Trenutno ih ima 170, ali samo 25 ima plovidbene dozvole, dokumenta kojima se utvrđuje bezbednost objekta, koje izdaje Lučka kapetanija. Za marine je predviđeno oko 36 mesta, onoliko koliko ih trenutno ima, s tim što će biti samo malo pomerene. Sadašnjih sedamdesetak pristana biće svedeno na sedam za linijski prevoz i oko šest za poprečni prevoz putnika. Pomenuti konkurs neće obuhvatiti pitanje statusa 1.200 rekreativnih splavova kućica, o kojima će ubuduće najverovatnije brinuti JP "Ada Ciganlija".
Dok ne bude realizovan gradski plan o postavljanju splavova, prema rečima Gorana Vujanića, zamenika sekretara za inspekcijske poslove, gradske službe rade na čišćenju i ekološkoj zaštiti priobalja. – Ovih dana je vlasnicima postojećih plovnih objekata naloženo obavezno čišćenje šire zone oko svojih objekata, kako priobalja, tako i vodene površine, jer je zbog smanjenog vodostaja u priobalju nakupljeno mnogo smeća. Kazne za nepoštovanje propisa su izuzetno visoke i kreću se čak do pola miliona dinara, naravno ako slučaj dođe kod sudije za prekršaje. Za čišćenje vodenog dela od nakupljenog šuta, plastičnih flaša i drugih nečistoća moguće je iznajmiti brodić "Gradskog zelenila", pri čemu radnici ovog komunalnog preduzeća čiste delove obale uz koje nisu splavovi – kaže Vujanić i dodaje da se sada čiste desne obale Save i Dunava, a da predstoji čišćenje levih obala gradskih reka.
Prema Vujanićevim rečima, sekretarijat sa Rečnom policijom trenutno popisuje postojeće plovne objekte na teritoriji grada.
– Posle završenog konkursa, otprilike trećinu postojećih plovnih objekata biće neophodno ukloniti, pri čemu je među njima i dosta napuštenih splavova koji mogu da ugroze bezbednost na rekama. Sekretarijat za inspekcijske poslove biće nadležan za ovaj posao, koji ćemo realizovati sledeće godine – kaže zamenik sekretara.
M. AvakumovićN. Radičević

Vatra, voda i led progutali dve milijarde
Pirot – U roku od mesec dana, pirotski kraj, jedan od najnerazvijenijih u Srbiji, zadesile su tri katastrofalne elementarne nepogode, nanevši oko dve milijarde dinara štete na šumama, domaćinstvima, putevima i poljoprivrednim kulturama. Desetak dana posle višednevnog požara na Staroj planini u poplavama je stradalo i nekoliko sela, da bi tokom proteklog vikenda grad uništio više od 70 odsto poljoprivrednih kultura u atarima petnaestak sela u pirotskoj kotlini! Opštinska komisija za procenu štete od poplava još uvek radi i nema za sada precizne podatke o visini štete, dok je gubitak od poslednjih udara grada, posle prvog obilaska terena, procenjen na više od 100 miliona dinara...
U petak i subotu pirotski kraj je zahvatilo veliko nevreme praćeno gradom. Na više od 400 hektara oštećene su bašte, voćnjaci, vinogradi, zasadi kukuruza. Iako je, kako smo naveli, šteta oko 100 miliona dinara, zabrinjava nezvanični podatak da nije osigurano ni 10 odsto zasada. Bračni par Milić, Petrovka i Branislav, iz Krupca, juče je obišao njive koje je pogodio grad veličine lešnika. Držeći u ruci ostatke stabljike pasulja, Branislav govori koliko je uložio u to malo imanja što ima.
– Sada je sve uništeno. Od bašte od četiri ara, tridesetak ari pod kukuruzom, voćnjaka, čak i od vinove loze u dvorištu, koja je dobro ponela, skoro da ništa nije ostalo – kaže nam Branislav. Petrovka ističe da je nevreme trajalo skoro sat vremena.
– Kao da se spojilo nebo i zemlja. Dvorište se začas zabelelo od grada, da je muž morao lopatom da čisti led iz odvoda. Nismo mogli da pretpostavimo da ćemo imati ovoliku štetu. Sve što smo proizveli nestalo je – tuguje Petrovka. 
Prema rečima Milorada Đorđevića, predsednika Mesne zajednice Krupac, oni će zatražiti pomoć od opštine, budući da su najveću štetu pretrpeli meštani ovog sela. Jedan od razloga ovako velikih oštećenja na biljkama jeste i taj što nije dejstvovala protivgradna odbrana. Pirotski protivgradni strelci više od mesec dana nemaju komunikaciju sa radarskim centrom na Kameničkom visu. Problem je što frekvencije na kojima komuniciraju sa radarskim centrom već duže vreme ometaju bugarski operateri mobilne telefonije i televizijske stanice, na šta je "Politika" upozoravala još pre nekoliko meseci.
– Videla sam da nevreme nailazi, čula sam se sa dežurnim u radarskom centru, ali da bih ispalila raketu moram da budem na protivgradnoj radarskoj stanici, odakle samo preko radio-stanice mogu da dobijem signal i koordinate za dejstvo, a to nije bilo moguće, jer nisam imala signal – pojašnjava za naš list Dušica Ćirić, protivgradni strelac iz Velikog Jovanovca, čija se protivgradna stanica nalazi na nekoliko kilometara od sela.
Posle prošlonedeljnih poplava i šteta od grada, lokalna samouprava je oformila dve komisije za procenu štete od grada i poplava, koje ovih dana obilaze postradala sela. Takođe, radi se i na proceni štete od požara. U Šumskom gazdinstvu Pirot saznajemo od inženjera šumarstva Mitka Panića da su štete od požara na teritoriji državnih šuma oko 770 miliona dinara, ali da je približno isti iznos štete i na površinama drugih vlasnika!
Predsednik opštine Pirot Vladan Vasić kaže za "Politiku" da su štete od elementarnih nepogoda velike i da lokalna samouprava ovaj teret ne može da iznese sama.– Neophodna nam je pomoć države i podnećemo zahtev vladi što pre. Štete su ogromne i nadam se pozitivnom odgovoru iz Vlade Srbije – kaže je Vasić.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Ilić: Avio-zaštitom protiv grada
Kragujevac – Snažno nevreme, koje je prošlog petka protutnjalo Kragujevcem, za svega desetak minuta uspelo je da načini ogromnu štetu na privatnim i javnim objektima u gradu. Bez krova je ostalo na desetine kuća, stradale su škole i obdaništa, a ozbiljna oštećenja su pretrpeli Klinički centar i zgrada železničke stanice.
Prema prvim procenama Štaba civilne zaštite, šteta je višemilionska, a vlada je, usled nemogućnosti grada da sam sanira sva oštećenja, odlučila da uputi 20 miliona dinara interventne pomoći. Ovo je na jučerašnjoj konferenciji za novinare u Kragujevcu saopštio ministar za infrastrukturu Velimir Ilić.
– Interventna pomoć se odnosi samo na privatne objekte i svakom građaninu sa potvrdom gradskih komisija i računom biće nadoknađena kupovina krovnog pokrivača i drugog građevinskog materijala. Za Klinički centar i zgradu železničke stanice, kao i druge važne objekte, vlada će izraditi posebne projekte sanacije – saopštio je Ilić.
Ministar je istakao da je sanacija oštećenja na Kliničkom centru prioritet i da će Kragujevac, nakon što budu sačinjeni projekti obnove, dobiti novu i modernu železničku stanicu. Ilić je obišao i druge oštećene objekte u gradu, najavivši da će o svemu obavestiti i premijera Vojislava Koštunicu.
Gradonačelnik Kragujevca Veroljub Stevanović, tom prilikom, zahvalio je Iliću na pravovremenoj intervenciji vlade, naglasivši da su i gradska komunalna preduzeća, u saradnji sa vatrogasnim jedinicama i pripadnicima policije, omogućila da grad za svega nekoliko sati normalno funkcioniše.
– Ulice su brzo raščišćene, dovod električne energije je, takođe, u kratkom vremenu uspostavljen svuda gde je bilo prekida, a svakom građaninu će biti nadoknađena šteta. Samo je važno da sarađuju sa centralnom gradskom komisijom i komisijama mesnih zajednica koje su već na terenu – istakao je Stevanović.
Do sada je na adresu ovih komisija pristiglo oko 800 zahteva Kragujevčana, čiji su objekti pretrpeli oštećenja u nevremenu, a, prema rečima ministra Ilića, vlada će u saradnji sa gradom obezbediti sredstva da se svima pomogne.
Ilić je naglasio da će, posle štete koju su pretrpeli poljoprivrednici usled snažnog grada koji je padao ovih dana, vlada ozbiljno krenuti u realizaciju projekta protivgradne zaštite. Prema njegovim rečima, u saradnji sa Ministarstvom odbrane, biće sačinjen program avio-zaštite, kakva se primenjuje u celoj Evropi.
B. Kartalović
--------------------------------------------------------------------------
Deset miliona za pomoć Jagodini
Jagodina – Ministar za infrastrukturu Velimir Ilić, zadužen u vladi i za sanaciju šteta od elementarnih nepogoda, juče je sa predsednikom jagodinske opštine Draganom Markovićem Palmom i predstavnicima CIP-a obišao Bukovče, selo koje je najviše stradalo u gradonosnom naletu koji je u subotu po podne zahvatilo ovaj kraj u kome su oštećene mnoge kuće i ekonomski objekti, a posebno su stradale poljoprivredne, ratarske i voćarske kulture.– Vlada je za sanaciju štete u Jagodini izdvojila interventnih 10 miliona dinara i svi oštećeni će već od sutra moći, uz zapisnik o proceni štete, besplatno da podignu građevinski materijal – crep, staklo, salonit, letve i drugu građu kako bi se život što brže normalizovao – obećao je Ilić. 
Na novinarsko pitanje da li je zatajila protivgradna odbrana Ilić je odgovorio da zbog izuzetno guste frekvencije preleta vazdušnim "koridorom 10" ponekad se i ne sme dejstvovati raketama. Dragan Marković Palma naglasio je da nijedno jagodinsko domaćinstvo neće ostati nesanirano. 
R. M.

Kraljevačka šljiva na moskovskoj trpezi
Kraljevo – Šljiva je u kraljevačkom kraju rodila i prerodila. Rano cvetala, još u martu, posle nije bilo mraza i rod se održao. U brojnim šljivicima grane a i stabla su sada od roda, kako se to kaže, do zemlje savijena. Tačno je da su plodovi sitni i ne baš sočni zbog julskih vrućina, ali će burad, ipak, biti punija nego prošle godine. To, naravno, ako vlasnici voćnjaka u selima, koji su kao što se zna uglavnom stariji ljudi, uspeju da šljive pokupe i smeste u kace gde se do početka rada ,,veselih mašina", odnosno proizvodnje rakije, odvija proces vrenja. Zato su radnici za skupljanje šljiva ovih dana i te kako traženi, dnevnica je oko hiljadu dinara ali je malo zainteresovanih za zaradu u ovakvom poslu.
Istina, ima sve više, čak i mladih, koji šljive ne kupe nego beru. Nije toga bilo ranije, ali od prošle godine, od kada Rusi na području Srbije otkupljuju voće, ,,berači šljiva" mogu dobro da zarade, pogotovo ako to obavljaju u svojim voćnjacima. Potrebno je da se šljiva, nikako prezrela, rukavicama obere sa sve peteljkom kako se ne bi ,,brašno" sa ploda obrisalo, složi u gajbice i preda domaćem kupcu. Jedan od onih koji tako obrane i spakovane šljive ovde otkupljuju je Predrag Perišić, iz Bukovice kod Kraljeva, koji poslednjih dana otkupljuje oko 50 tona dnevno.
– Okupljene šljive skladištim u hladnjaču samo dan-dva dok ne dođu kupci iz Rusije. Posle se, takođe hladnjačama, prevoze do ruskih gradova a najveći deo do Moskve gde se, kao konzumna šljiva, prodaje na tamošnjim pijacama. Ne koristi se, dakle, za proizvodnju rakije, jer šta bi rakija protiv ruske votke. Nego za jelo, spravljanje džema, sokova…
Perišić šljive plaća 24 dinara po kilogramu za stenlej, 30 za čačansku lepoticu i 40 za čačansku najbolju. Zadovoljan je, kaže, svojom zaradom kao i saradnjom sa Rusima.
Nasuprot njemu, Slavko Katanić, proizvođač, poznati voćar iz Bresnice, sela na granici između kraljevačke i čačanske opštine, koji od svog voćnjaka, odnosno sa 1.200 stabala, ima da ubere oko 12 vagona šljiva, ogorčen je na državu i na rad nadležnog ministarstva, zbog, kakao tvrdi, nebrige i baš nikakve podrške voćarima.
– Ja ću ukupan rod u kace, a posle u rakiju koju ću proizvoditi prema zakonskim propisima, odnosno pravilima Evropske unije, kako bih rakiju mogao da prodajem i na evropskom tržištu. No, nije tako moralo da bude. Znatan deo roda mogao je na tržište kao konzumna šljiva da se nadležno ministarstvo bar malo zainteresovalo, pomoglo nam u nabavci opreme za zalivanje, opremanju sušara, a posebno u organizovanoj prodaji, predaji voća takozvanom poznatom kupcu… Ovako, verujte, da mi je u jednom momentu bilo došlo da tone šljiva javno prospem u reku. Zar mene, proizvođača po tradiciji i stručnjaka za voćarstvo, razni nakupci i kupci, recimo, iz Moldavije, da uče kako šljivu da berem i da me ovde ucenjuju… Uložio sam stotine hiljada evra u zasad, sušaru. Nigde nama takve nebrige države, a obišao sam pola sveta.
O svemu smo razgovarali i sa Stevom Radojičićem, sekretarom Zadružnog saveza u Kraljevu, koji ,,pokriva" tri okruga.
– Tačno je – kaže Radojičić za ,,Politiku" – da nema organizovanog tržišta, voćari to rade individualno. Tako je otkako su zadruge propale i sada su retke one koje su još aktivne i koje se otkupom voća bave. Mi nemamo ni referentne laboratorije koje bi bile garant kvaliteta, odnosno koje bi potvrđivale da, recimo, šljiva nije zaražena, da su voćari upotrebljavali odobrena sredstva zaštite kako bi  voće prodavali na tržištu Evropske unije. U takvoj situaciji Rusi nas spasavaju i to ne samo ove nego i prošle godine otkupom ne samo šljiva već i drugog voća – naglašava Radojičić.
Miroljub Dugalić
--------------------------------------------------------------------------
Izvoz spasava šljivare
Irig – Od 17.000 tona šljive, koliko godišnje rodi u iriškom fruškogorju, više od 6.000 završiće na tržištu Rusije i Ukrajine. To je, kako ovde tvrde, spas za voćare, jer je šljiva odlično rodila. Ruski biznismen Aleksandar Dirci, za samo pet dana, otkupio je tek prvih 400 tona i isplatio ovdašnjim voćarima 1,5 miliona evra. Kilogram sorte "čačanka rodna" plaćan je 50 dinara, sorte "lepotica" 35, a "stenlejke" od 20 do 22 dinara, zavisno od kvaliteta. Kupac seljacima daje gajbe za branje šljiva, a sve otkupljene količine plaća pri preuzimanju.
– Imate veoma kvalitetnu šljivu, kvalitetniju nego Bugari, Rumuni i Poljaci. Iznenađen sam da je ovako kvalitetna šljiva završavala u rakiji. Kod nas u Rusiji je vaša šljiva veoma cenjena kao konzumno voće, a vaši voćari su veoma korektni i poštuju dogovor o kvalitetu – kaže za "Politiku" Aleksandar Dirci, koji je ove godine od iriških poljoprivrednika otkupljivao i trešnje i kajsije. – Spremam se i za otkup jabuka sa ovog područja. Sigurno je da ću otkupiti između od 3.000 do 5.000 tona jabuka. Kakva će cena biti, zavisi od tržišta, ali smatram da su to jabuke vrhunskog kvaliteta i da će imati odličnu prođu na ruskom tržištu – uveren je Dirci.
J. Slatinac

Niš dobija prvi pravi sajam
Niš – Posle višedecenijskih pokušaja i velikog broja manjih, ali uspešno organizovanih sajamskih priredbi, Niš će krajem ovog leta konačno dobiti prvi i pravi sajam. Na inicijativu Odseka za razvoj sela, rukovodstvo grada Niša, Gradska uprava za privredu, održivi razvoj i zaštitu životne sredine, sve gradske opštine i Regionalna privredna komora odlučili su da se dosadašnje višegodišnje, ali samo jednodnevne izložbe objedine u jedinstvenu manifestaciju: Sajam poljoprivrede.
Marko Savić iz Odseka za međunarodnu saradnju i medije Skupštine grada Niša tim povodom za naš list kaže:
– Procenjeno je da je tradicija uspešno organizovanih jednodnevnih smotri iz više oblasti poljoprivrede, o životu na seoskom području i pre svega devet godina održavanja izložbi koza i šest godina izložbi ovaca republičkog karaktera – dobra osnova da se u Nišu organizuje prvi i pravi sajam poljoprivrede. U poslednjoj deceniji, sve održane izložbe u Nišu dobile su visoke ocene, broj izlagača se stalno povećavao, što je iziskivalo istovremeno stvaranje sve boljih uslova za održavanje jedne veće manifestacije koja će, sigurni smo u to, postati tradicionalna.
Prvi sajam poljoprivrede u Nišu održaće se od 21. do 23. septembra, najavljuje Savić:– Iako se tek očekuje prijavljivanje učesnika, interesovanje je veoma veliko. Iz tog razloga, prostor Specijalističkog veterinarskog instituta, na kome su izložbe do sada održavane, biće zamenjen uslovnijim i većim. Odlučeno je da se Prvi sajam poljoprivrede održi u Niškoj Banji, na 2.500 kvadratnih metara izložbenog prostora na otvorenom, i oko 1.100 kvadrata u balon hali. Zadržane su sve celine ranijih izložbi, ali odlučeno je i da se na predstojećoj manifestaciji predstavi sve što je važno za proizvodnju i preradu u poljoprivredi i stočarstvu, oprema i mehanizacija za poljoprivredu, repromaterijal, stočna hrana, ambalaža, veštačka đubriva, hrana i piće i sve iz oblasti pčelarstva, živinarstva i veterine. Poseban deo prostora biće izdvojen za predstavljanje ovog dela Srbije, a trodnevna manifestacija biće zaokružena izložbom narodnog stvaralaštva i kulturno-umetničke baštine – naglašava Marko Savić.

Filigranski radovi nad subotičkim bazenom
Subotica – Radnici "Mostogradnje" izveli su pravi poduhvat podižući 90 tona tešku i 48 metara dugačku čeličnu konstrukciju nosača krova budućeg zatvorenog bazena u Subotici. I to na manevarskom prostoru površine manjeg trosobnog stana! Unutar skučenog kvadrata, omeđenog betonskom konstrukcijom budućeg bazena, dve dizalice podigle su teret i u vazduhu ga savršeno uklopile. Tako se sada, na 48 metara od jednog do drugog betonskog "sedla", plete čelična trostrana konstrukcija koja je i sama sastavljena od ukrštenih cevi, koje čine niz trouglova i čvorova.
Mile Rodić, šef gradilišta "Mostogradnje" u Subotici, kaže za "Politiku" da je ovo što se u vazduhu čini kao fina paučina, dok je bilo na zemlji, zahtevalo više meseci mukotrpnog rada i sada predstavlja jedinstven građevinski poduhvat. Čitava konstrukcija napravljena je i sastavljena u "Mostogradnjinoj" fabrici čeličnih konstrukcija u Batajnici, a potom izrezana na dva dela i specijalnim vozilom, koje je sa natovarenom konstrukcijom bilo dugo 28 metara, dopremljena u Suboticu.
– Za tri decenije mog rada u ovom preduzeću ovo mi je prvi ovako filigranski posao, gde smo nedeljama na tlu pripremali krovni nosač – tvrdi Rodić.
Posao je otežavalo i to što je ovde na gradilištu uposleno tek desetak majstora, a radi se praktično na livadi, jer ljudi iz "Mostogradnje" gotovo da nemaju ni pristojnu radionicu. Uz glavni čelični nosač, trebalo je pripremiti i još 14 bočnih nosača, takođe rešetkaste konstrukcije, dužine svaki po 21 metar, a teških između 2,5 i 3,5 tona. Oni će se sa dve strane pružati ka centralnom nosaču. Sve ovo je tek deo krovne konstrukcije – isti posao biće ponovljen i nad delom gde se nalazi takozvani objekat "B", odnosno deo sa malim bazenima.
Gradnja kompleksa zatvorenih bazena u Dudovoj šumi otpočela je pre više od deset godina, međutim, do sada je glavni izvođač subotička firma "Panongrad" uradila tek betonsku konstrukciju. Mile Rodić kaže da su prilikom postavljanja krovne konstrukcije imali velikih problema zato što je objekat tako dugo građen, na gradilištu su se smenjivale razne ekipe, pa je svaki betonski "rog" na koji su postavljali krovnu rešetku imao drugu visinu.
Gradilište je obnovljeno marta ove godine, kada su, na zahtev investitora, subotičke lokalne samouprave, stigli majstori "Mostogradnje". Siniša Brusin, tehnički direktor "Mostogradnje", objašnjava za naš list da se gotovo dve godine radilo na projektovanju budući da su dobili planove koji su bili između idejnog i glavnog projekta. Konstrukcija je premazana specijalnom švedskom "joton" farbom, čija je trajnost pri svim atmosferskim uslovima 10 godina, što je zbog bazenskih hlornih isparenja veoma bitno.Inžinjeri "Mostogradnje" očekuju da će poslove na čeličnoj krovnoj konstrukciji završiti do kraja septembra.

Istorijska šansa Zvezde
Od našeg specijalnog izveštačaGlazgov, 13. avgusta – U najvećem gradu Škotske fudbaleri Crvene zvezde odigraće prvi meč trećeg, završnog, kola kvalifikacija za Ligu šampiona protiv najtrofejnijeg ovdašnjeg kluba Rendžersa. Početak utakmice na stadionu "Ajbroks" je u 21 čas po našem vremenu (sat ranije po lokalnom), uz TV prenos na Radio televiziji Srbije. Pred Zvezdom je istorijska šansa, jer je samo jedna stepenica deli do povratka u elitno društvo evropskog fudbala. Crvena zvezda i Rendžers su neprikosnoveni na domaćoj sceni, sa najviše osvojenih trofeja. Ali, za razliku od "crveno-belih" koji su osvojili Kup evropskih šampiona 1991, Rendžers nikada nije bio prvak Evrope (trijumfovao u Kupu pobednika kupova 1972), a da stvar za "policajce" bude još gora, na evropskom tronu je jednom bio njihov ljuti gradski rival Seltik, čije rivalstvo datira još od kraja pretprošlog veka.
Okršaj prvaka Srbije i vicešampiona Škotske Rendžersa privlači veliku pažnju i van granica zemalja koje predstavljaju, s obzirom da se radi o klubovima s bogatom istorijom u evropskim i svetskim razmerama. Interesovanje za utakmicu u Glazgovu je veliko, a već sada je izvesno da će beogradska "Marakana" u revanšu 28. avgusta biti krcata.
– Važno je da u Glazgovu ne podlegnemo atmosferi i hrabro se upustimo u borbu sa domaćinom. Iako će odluka o učesniku Lige šampiona pasti u Beogradu, izuzetno je bitno da ostvarimo povoljan rezultat u prvoj utakmici. U odbrani moramo biti dobro organizovani, ali je isto tako značajno da delujemo moćno kada imamo loptu u posedu. Ukoliko na polovini protivnika razvijemo igru, možemo da se nadamo uspehu. Sigurno se nećemo braniti, nego ćemo se truditi da napadnemo Škote – naglasio je šef stručnog štaba Crvene zvezde Milorad Kosanović.
Utakmicu na stadionu "Ajbroks" zbog parnih žutih karona propustiće desni bek "crveno-belih" Dušan Basta, a neizvestan je i nastup crnogorskog reprezentativca Igora Burzanovića, koji i dalje oseća bol u predelu zgloba desne noge posle povrede zadobijene na revanš meču sa Levadijom u Talinu. 
Ipak, Kosanović veruje da može da napravi dobitnu kombinaciju za Glazgov. Zvezdin novi trener velike nade polaže u reprezentativca Srbije Ognjena Koromana i Kolumbijca Maurisija Molinu.
– Na Ostrvu do punog izražaja mogu da dođu Koromanove brzinske sposobnosti. Biće odmah iza napadača, naš najofanzivniji igrač u veznom redu. Molina je za kratko vreme tokom drugog poluvremena na prvenstvenom meču sa Čukaričkim pokazao da je kvalitetan fudbaler. Smatram da bi mogao da bude odlično rešenje u napadu po levoj strani – kazao je Kosanović.
Pozicija centarfora je najkritičnija, s obzirom da jedina dvojica isturenih napadača, Argentinac Ernan Barkos i mlađani Filip Đorđević, od početka letnjih priprema nisu nijednom zatresli mrežu. 
Kosanović među napadače ubraja i Milanka Raškovića, koga je doskorašnji trener srpskog šampiona Boško Đurovski prekomandovao na mesto ofanzivnog veziste. Rašković je ranije takođe bio navalni igrač, ali je u prethodne dve godine u Zvezdi stalno bio u drugom planu zbog jake konkurencije: Žigić, Purović, Đokić...
– Nadam se da ću dobiti šansu da igram u Glazgovu. Verujem da ćemo konačno prikazati dobru igru i što je najbitnije ostvariti pozitivan rezultat u prvom susretu. Dobro smo prošli prilikom žrebanja, jer smo izbegli najteže rivale, poput engleskih klubova Liverpula i Arsenala, kao i španskih: Sevilje i Valensije. Ne bi trebalo da se obaziremo na ono što je prošlo, pogotovo ne na prvenstvenu utakmicu sa Čukaričkim. Prvoligaš sa Banovog Brda se stalno branio i na kraju odbranio, a Škoti će od početka sigurno atakovati ka našem golu. To bi trebalo da iskoristimo i našu šansu vidim u brzim kontranapadaima – poručio je Rašković.
Kada je u Nionu obavljen žreb za završnu kvalifikacionu rundu za Ligu šampiona, na "Marakani" su se čuli glasni uzdasi oduševljenja. 
Zadovoljstvo nije skrivao ni ambiciozni Marko Mišković (vodeći finansijer Crvene zvezde zajedno sa poslovnim partnerom Draganom Mićovićem), a još ranije predsednik i glavni čovek fudbalske Zvezde Dragan Stojković je imao želju da protivnik našeg najtrofejnijeg kluba u direktnoj borbi za Ligu šampiona bude klub iz Škotske, aktuelni prvak Seltik ili kao što se dogodilo Rendžers.
– Odgovara nam njihov stil igre i na tome gradim optimizam – zaključio je Stojković.
--------------------------------------------------------------------------
Sudi Šveđanin Hanson
STADION: "Ajbroks" u Glazgovu. KAPACITET: 51.082 mesta. Glavni sudija biće Martin Hanson, pomoćnici Stefan Vitberg i Fredrik Nilson, a četvrti arbitar Peter Frejdfeldt (svi iz Švedske). Početak prve utakmice trećeg kola kvalifikacija za Ligu šampiona je u 21 čas po srednjoevropskom vremenu (TV RTS).
RENDžERS: Mekgregor, Haton, Vir, Papac, Kueljar, Ferguson, Tomson, Mekalok, Bizli, Kuzan, Bojd. Trener: Volter Smit.
CRVENA ZVEZDA: Ranđelović, Bronovicki, Anđelković, Tutorić, Gaj, Kastiljo, Lukas, Milovanović, Molina, Koroman, F. Đorđević. Trener: Milorad Kosanović.  
--------------------------------------------------------------------------
Bolji od Levadije i Zete
Crvena zvezda i Rendžers su do završne runde došli uspešno prebrodivši drugo kolo kvalifikacija za Ligu šampiona. Škoti su rutinski savladali prvog šampiona samostalne Crne Gore Zetu sa dve pobede (2:0 u Glazgovu, 1:0 u Podgorici).
Zvezda se mnogo više namučila, jer je u Beogradu savladala prvaka Estonije Levadiju samo sa 1:0, a u revanšu u Talinu je izgubila (2:1), ali se provukla zahvaljujući Burzanovićevom golu u gostima. Zbog sramotnog izdanja u Estoniji došlo je do promene trenera, a na klupu je umesto Boška Đurovskog seo povratnik u "crveno-beli" tabor Milorad Kosanović.
--------------------------------------------------------------------------
Klub protestanskih unionista
Sa fudbalskim klubom Rendžers identifikuju se protestantski unionisti u Škotskoj, iako u današnje vreme za najtrofejniji škotski klub igraju fudbaleri različitih veroispovesti. Ipak, nekada to nije bio slučaj, pa je zabeleženo da iz Rendžersa u omraženi katolički Seltik nije prešao nijedan igrač u periodu od čak 44 godine. Navijačima Rendžersa je nedavno zaprećeno i kaznom zbog pevanja antikatoličkih pesama na prvenstvenom gostovanju protiv Invernesa.
Rendžers je osnovan 1873. godine. Prvak Škotske je bio 51. put, u nacionalnom kupu su bili najbolji 31. put, a u Liga kupu u 24 navrata. 
Od evropskih uspeha najznačajniji trofej je osvojen 1972, u kasnije ugašenom Kupu pobednika kupova (za razliku od ljutog gradskog rivala Seltika, nikada nisu bili prvaci Evrope). 
Najbolji strelac Rendžersa svih vremena sa 355 datih golova je sadašnji Smitov prvi pomoćnik Ali Mekojst. Predsednik kluba je ser Dejvid Marej, a menadžer (trener) Volter Smit. 
Imaju veoma iskusan tim, a u poznatije igrače spadaju: Beri Ferguson (kapiten), Dejvid Vir, Kevin Tomson, Ugo Ehiog, Žan Klod Darševil, Naćo Novo...Prošle sezone Rendžers je bio drugi u prvenstvu, zaostavši čak 12 bodova za Seltikom. U tekućem šampionatu je dobro startovao, sa dve pobede.
– Naš cilj je plasman u Ligu šampiona – jasan je menadžer Rendžersa Volter Smit. – Crvena zvezda je veliko ime evropskog fudbala i klub koji veoma respektujemo. Ne slažem se sa mišljenjima da je prvak Srbije u haotičnom stanju zbog promene trenera nekoliko dana ouči okršaja sa nama. Naprotiv, to bi moglo da podigne ekipu. Upoznati smo i da su angažovali veliki broj stranaca. Potpuno smo spremni da ostvarimo novi uspeh u Evropi.
--------------------------------------------------------------------------
Pozitivan bilans
Crvena zvezda je do sada odigrala pet utakmica protiv Rendžersa u evropskim kupovima i ima pozitivan bilans: dve pobede, jedan nerešen ishod i dva poraza, uz gol razliku – 10:9.
Najpoznatiji su svakako bili duelu u sezono 1990/1991, kada je Zvezda trijumfovala u Kupu evropskih šampiona. Tadu su u drugom kolu "crveno-beli" eliminisali upravo Rendžers. U Beogradu je bilo 3:0 za Crvenu zvezdu, a u Glazgovu nerešeno (1:1).
--------------------------------------------------------------------------
Kueljar najskuplji
Za razliku od naših prvoligaških klubova, na zvaničnom internet sajtu Rendžersa datan je tačan iznos transfera za sve novajlije koji su u letnjem prelaznom roku stigli na "Ajbroks".
Najskuplje je plaćen Španac Karlos Kueljar iz Osasune (2.370.000 funti), a slede: Li Mekaloh, Vigan (2.250.000), Stiven Vitaker, Hibernijan (2.000.000), Danijel Kuzan, Lans (1.000.000), Damarkus Bizli, PSV (700.000), a Darševil je iz Bordoa stigao kao slobodan igrač.
--------------------------------------------------------------------------
Rekordna poseta protiv Seltika
Rendžers je kao domaćina najviše gledalaca posmatralo naravno u gradskom derbiju protiv Seltika. Rekordna poseta zabeležena je u januaru 1939, kada je na okršaju "večitih" rivala iz Glazgova bilo čak 118.567 gledalaca.

Svet skandira Srbiji
Ovog vikenda je Srbija zahvaljujući sportistima pobrala hvalospeve na sve strane. U Svetskoj ligi u Berlinu naši vaterpolisti su se izborili za olimpijsku vizu i ubedljivo osvojili prvo mesto. Na turniru u Montrealu Novak Đoković je u finalu pobedio teniskog kralja Federera, a turnir u Los Anđelesu je osvojila Ana Ivanović. Košarkaške nade su nas još jednom obradovale ovog leta. Posle prvih mesta na svetskom prvenstvu za igrače do 19 godina u Novom Sadu i evropskim prvenstvima za košarkaše do 16 godina na Kritu i do 20 u Gorici i Novoj Gorici, u Madridu su evropski šampioni postali i naši omladinci do 18 godina. 
Obraz su osvetlali i naši predstavnici na Svetskom prvenstvu u kajaku u Duizburgu. Ognjen Filipović, Bora Sibinkić, Milan Đenadić i Dragan Zorić su svetski vicešampioni na 200 metara, a na istoj stazi je dvosed Filipović – Zorić zauzeo treće mesto. Miljana Knežević, Antonija Panda, Renata Kubik i Marta Tibor su osvojile bronzanu medalju takođe u sprintu na 200 metara i tako ušle u našu sportsku istoriju kao prve kajakašice koje su nam donele ovo priznanje.
U jeku nedoumica svih vrsta, kada se u mnogim stvarima vrtimo ukrug, sport nije zalutao. Za svetsku slavu je u drugim oblastima, možda, neophodno da se ode u svet i obuče tuđi dres, ali u sportu sve to, ipak, može da se postigne i u dresu Srbije.
--------------------------------------------------------------------------
U muškom tenisu danas pobeda nad Federerom nije svakidašnja stvar, ali nijedna ne potkopava tron na kojem je neprekidno 183 nedelje kao preksinoćnja Đokovićeva u finalu turnira iz masters serije u Montrealu – 7:6 (7:2), 2:6, 7:6 (7:2). I nijedna do te njegove ne može da nagovesti kraj ere švajcarskog asa, pa ni Nadalove koji ga je savladao osam puta, ali mu gleda u leđa više od 100 sedmica. U Federerovoj nadmoći i pod naletom našeg tenisera koji se nadvija s trećeg mesta na svetskoj rang-listi, Špancu preti opasnost da u teniskoj istoriji ostane upamćen kao – večiti drugi.
Đoković je u Montrealu obojicu položio na pleća za manje od 24 časa. Ima li veće simbolike od toga da će se u najskorije vreme uspostaviti novi svetski teniski poredak? U svetlu međunarodnih odnosa naš igrač podseća na Kinu – neprestano napreduje, o njemu konkurenti govore sa strahopoštovanjem, od njega se sve više i više plaše, a ni najmoćniji više nije siguran u svoju moć kada mu se nađe na megdanu. 
Posle bruke direktora Otvorenog prvenstva Kanade, najstarijeg teniskog turnira posle Vimbldona (prvi put odigran 1881, kada i Otvoreno prvenstvo SAD), koji je Đokovića na dodeli trofeja najavio kao Hrvata, možda bi naš teniser rekao: "Ja sam Srbin, nisam Kinez". Neka onda podudarnost bude ta da je i u teniskom poretku na delu "prodor s Istoka".
U Federerovoj vladavini Đoković je tek 13. teniser koji mu s megdana nije otišao pognute glave. Veliki povratak Argentinca Kanjasa početkom godine, posle kazne zbog dopinga, bio je obeležen s dve uzastopne pobede nad Švajcarcem, na prvim mastersovim turnirima u sezoni, u Indijen Velsu i Majamiju, i naravno odjeknule su senzacionalno. 
Nedugo zatim Federer je poklekao i na šljaci u Rimu, protiv nadahnutog domaćeg igrača Volandrija. Nesumnjivo je da su ti porazi prvog "reketa" sveta bili svojevrsni "dokaz" da je i on od krvi i mesa, ali se njegov presto preksinoć možda i prvi put ozbiljno zaljuljao. 
Svestan je i Federer toga da ničija nije svetlela do zore, a potvrdu za to ima u sopstvenoj karijeri. Sa 19 godina je još u osmini finala rastavio od vimbldonskog trona Amerikanca Pita Samprasa u meču s pet setova. 
Jedna od najvećih dilema i jeste ko je od njih dvojice najbolji teniser svih vremena, a ono oko čega nema spora jeste da je ta Federerova pobeda označila skori završetak jedne blistave epohe i početak druge, mada je Švajcarac zaseo na presto tek dve i po godine posle tog veličanstvenog uspeha kojim je skrenuo pažnju na sebe. 
Đokoviću je tek dvadeseta i zbog toga treba biti strpljiv jer tek ide vreme u kojem će da produbi trag u svetskoj teniskoj baštini.
Samo nekoliko časova posle njegovog trijumfa usledio je još jedan za naš tenis. Ana Ivanović je pobedila na turniru u Los Anđelesu. Tako su oboje preuzeli vođstvo u takozvanoj američkoj seriji turnira (šest za muškarce, pet za žene) koja prethodi Međunarodnom prvenstvu SAD (27. avgust – 9. septembar), poslednjem od četiri turnira za grend slem u sezoni. 
Naša teniserka je bila njen pobednik prošle godine. Ruku na srce, njen smisao je novčani bonus koji se potvrđuje na "Flašing Medouzu". "Smisao" pobeda Đokovića i Ivanovićeve je mnogo dublji. To što na američko tle dolaze "feniksi iz razorene zemlje" ide tek usput...

Povratak vaterpolo imperatora
Posle Svetskog prvenstva u Melburnu (20. mart – 1. april) pojavila se bojazan da je, možda, došao kraj našoj vladavini u svetskom vaterpolu. Reprezentacija koja je osvojila prošle godine Svetsku ligu i postala evropski prvak, da ne ubrajamo u to, zbog učešća vaterpolista iz Crne Gore, lovorike sa prošlogodišnjeg Svetskog kupa u Budimpešti i titulu svetskog prvaka osvojenu 2005. u Montrealu, vratila se iz Australije praznih ruku. Četvrto mesto bi za gotovo sve druge bio dobar plasman, ali ne i za naš vaterpolo, koji je, na primer, od 2000. sa svih takmičenja donosio samo medalje.
Ipak, imperiji nije trebalo mnogo da uzvrati udarac. Sa Svetske lige u Berlinu (7-12. avgust) vratila se, po starom dobrom običaju, kao pobednik. Da ne bude nedoumice, u finalu su ne samo pobeđeni, nego i nadigrani, Mađari, strah i trepet za sve na svetu izuzev za našu reprezentaciju.
– U poslednje četiri godine Mađari su igrali šest puta u finalu na najvećim takmičenjima. Od toga pet puta s nama i sve su izgubili – istakao je Aleksandar Šapić, car strelaca i na turniru u Berlinu. – Za nas je, to sam rekao saigračima u Melburnu, možda i dobro što nismo tamo osvajanjem medalje obezbedili i odlazak na Olimpijske igre. Propalo bi nam ovo predolimpijsko leto, jer bismo uljuljkani medaljom propustili priliku da se na vreme prilagodimo na nove uslove nastale odvajanjem Crne Gore. Slabosti nastale zbog toga bi bronzom iz Melburna bile gurnute pod tepih i ceh bismo, verovatno, platili tamo gde bismo najmanje želeli – u Pekingu. Posebno sam oduševljen što smo u podmlađenom sastavu, bez nekoliko dugogodišnjih nosilaca igre, položili sve testove i što su neki igrači, pre svih golman Soro i Aleksić, premašili očekivanja. Iz Melburna smo se vratili kao četvrti na svetu, a sada smo ponovo prvi, jer je nesporno da smo ovog leta igrali najbolji vaterpolo. Bilo je vrlo teško, jer smo iz utakmice u utakmicu, od kvalifikacija u Novom Sadu i Peskari, pa do finalnog turnira u Berlinu, morali da pravimo korak po korak napred i da pri tom stalno imamo u glavi da svaka greška može da nas odvede u propast. Ranije smo bili toliko jaki da smo i na najvećim takmičenjima realno imali samo dve-tri jake utakmice, a sada je takvih 80 odsto na turnirima. Ali, to je naša stvarnost. Više nismo duplo jači od maltene svakog protivnika i moramo da se prilagodimo tome. To moramo da imamo u vidu kada razmišljamo o našoj budućnosti.
Od kada su naše ekipe vraćene u međunarodna takmičenja ovo je, po Šapićevom mišljenju, treće krizno leto. Prvo je bilo 1996, kada smo zauzeli tek osmo mesto na Olimpijskim igrama u Atlanti, drugo je usledilo posle sedmog mesta na Evropskom prvenstvu u Firenci 1999, a treće sada posle Melburna. Po svemu sudeći, i ova poslednja kriza je prošlost. To je, trećim mestom u Ligi šampiona, proletos nagovestio Partizan, koji je hteo-ne hteo predodređen da bude kičma srpskog vaterpola. Ako uz "crno-bele" dobijemo u skorije vreme još dva-tri solidna evropska kluba, onda ćemo i ubuduće da se radujemo podvizima naših vaterpolista.

Košarkaško leto za Ginisa
Nijednoj zemlji nije pošlo za rukom da jednog leta osvoji sve zlatne medalje u mlađim košarkaškim uzrastima. Sve do prekjuče, kada su naši juniori (18 godina) potvrdili evropske titule kadeta (16) i mlade selekcije (20) i svetsko "zlato" omladinaca (19). Ako se tome pridodaju evropsko "zlato" juniorki i "srebro" mladih košarkašica, kao i svetska "bronza" omladinki, dobija se neponovljiv skor, uskraćen samo za odličje kadetkinja koje su bile "tek" četvrte.
Uspesi muških selekcija zaslužuju da budu izdvojeni, ne samo zato što su svi "zlatni", već i zbog učestalih upozorenja poslednjih godina, i to velikih autoriteta ovog sporta, da nam je košarka u najdubljoj krizi otkako postoji. To što od 2002. naši seniori nisu imali zapažene rezultate, što smo promenili pet selektora za pet godina i pregršt igrača, što sticajem okolnosti ne možemo da sastavimo najbolji tim pa svakog leta igramo u drugačijem sastavu – to nije dovoljan razlog da se proglasi kriza. Srbija i dalje, iako je manja od SFRJ, SRJ i SCG, potvrđuje da je najveći proizvođač dobrih košarkaša u Evropi, a jedina kriza koja postoji nalazi se daleko od terena. 
Počasni generalni sekretar Svetske košarkaške federacije (FIBA) Borislav Stanković, jedan od najuglednijih Srba u svetu, poslednjih godina je uporno ponavljao da "naša košarka nije u rezultatskoj, igračkoj i trenerskoj krizi, već isključivo u organizacionoj". Ovo leto je potvrdilo da imamo plejadu dobrih i košarkaša i stručnjaka, računajući i trenerske stvaraoce iz senke, bez čijeg truda i umeća selektori nacionalnih selekcija ne bi imali od čega da "iskuju zlato".
Ali, jedno nepisano pravilo – da je merilo svega rezultat muške seniorske reprezentacije – vraća brigu na lica onih koji vode srpsku košarku. Izjave selektora i predsednika KSS, po kojima bi sedmo mesto (poslednje koje vodi u kvalifikacije za OI u Pekingu) bilo uspeh, dovoljno svedoči o tome dokle je naš nacionalni tim stigao. Ne tako davno, i srebro je smatrano neuspehom.
Oni koji se ovih dana budu bavili fenomenom uspeha naših mlađih selekcija i velikim jazom između rezultata naših talenata i seniora, treba da imaju u vidu i to da su naša deca rekorderi po broju mečeva u sezoni. Kapiten naših juniora Milan Mačvan je odigrao od oktobra oko 90 utakmica, po čemu na šampionatu u Madridu može da mu parira samo najveća španska nada Rikard Rubio. 
Mi smo verovatno jedina zemlja u kojoj su sva najtalentovanija deca non-stop u pogonu, od kadeta Muslija i Radosavljevića, preko juniora S. Markovića, Mačvana, Stojačića i Katnića, do članova mlade selekcije Tepića, Teodosića i Labovića koji su kao nosioci igre u svojim klubovima i zvezde EP za igrače do 20 godina stigli do seniorske selekcije. U SAD, recimo, postoji kvota mečeva za mlade igrače, gotovo duplo manja od one koju dostižu srpske nade.
FMP iz Železnika koristi isprobani recept za brzo sazrevanje, šaljući svoje nade da se kale na pozajmicama (i to u starijoj konkurenciji), pa ne čudi što su njegovi igrači u glavnim ulogama u svim nacionalnim selekcijama. Poznato je da nema boljeg treninga od utakmice...
--------------------------------------------------------------------------
Pet "zlata" iz osam pokušaja





Uzrast

domaćin

plasman


Kadeti

Grčka

 zlato


Kadetkinje

Letonija

4. mesto


Juniori

Španija

zlato


Juniorke

Srbija

zlato


Mladi

Italija/Slovenija

zlato


Mlade

Bugarska

srebro
Svetska prvenstva





Juniori

Srbija

zlato


Juniorke

Slovačka

bronza

Forhend od kojeg nema odbrane
Ana Ivanović je pobedila u Los Anđelesu u velikom stilu. Pogotovo se u najtežim mečevima, u polufinalu, protiv Jelene Janković (4:6, 6:3, 7:5), i u finalu, protiv Ruskinje Nađe Petrove (7:5, 6:4), videlo da je fizički spremna, da je pauza još od polufinala u Vimbldonu početkom prošlog meseca bila delotvorna, da pleni mentalnom čvrstinom, da joj je servis ubojit, a forhend neodbranjiv, rečju, najbolji na svetu. Sve te odlike, bez kojih šampion ne može ni da se zamisli, Ivanovićeva je počela da brusi od kako joj je baza u Barseloni u kojoj se pripremala i za pohod u Los Anđelesu. 
Petrova, koju je pobedila u oba susreta ove godine, najpre u osmini finala u Vimbldonu (6:1, 2:6, 6:4), priznaje da silina udaraca naše teniserke probija svaki bedem.
– Smatram, prvo, da ju je kondicioni trener odlično pripremio. Njen najveći kvalitet je što u najtežim situacijama iznalazi mogućnost da šalje silovite i precizne loptice. Ponekad mi se činilo da ni ona ne zna gde će njen udarac da završi, ali ako ga pošalje jako i tačno biće to poen. U poređenju sa svim drugim teniserkama, njen forhend je daleko najbolji i najubitačniji, – ocenila je ruska teniserka.
Na tvrdoj poldozi u Los Anđelesu je bilo i očigledno da se naša igračica kudikamo bolje kreće nego, recimo, na šljaci na "Rolan Garosu" gde je igrala u finalu. To joj je upadljivo bila najveća prednost u okršaju s Jankovićevom koja je u tome zatajila. 
Ivanovićeva se na juče objavljenoj svetskoj rang-listi pomakla s petog na četvrto mesto, potisnuvši Ruskinju Svetlanu Kuznjecovu. To joj je najbolji plasman u karijeri (sezonu počela kao 15), a za trećeplasiranom Jankovićevom zaostaje samo 112 poena (3.229-3.117).
Pobedom u Los Anđelesu, na trećem od pet turnira iz takozvane američke serije, izbila je u njoj na prvom mesto. Prošle godine je bila i njen pobednik zahvaljujući trijumfu na jakom turniru u Montrealu. Ove nedelje brani tron, ali se igra u Torontu. Mora da uđe najmanje u finale kako bi sačuvala velikih lanjskih 300 poena, ali i svih sto bodova kako bi ostala na čelu u američkoj seriji. 
U prvom kolu je kao jedan od osam nosilaca (četvrti) slobodna, a u drugom se sastaje s uspešnijom iz meča između Francuskinje Severine Bramon (67) i Kineskinje Ci Jen (169), koja se probila iz predtakmičenja. 
Najveća prepreka nesumnjivo je najbolja teniserka sveta Belgijanka Žistin Enen koja nije igrala od senzacionalnog poraza u polufinalu Vimbldona protiv Francuskinje Marion Bartoli. Ivanovićeva s belgijskom igračicom može da se sastane u meču za finale.
Jankovićeva je slobodna na početku kao drugi nosilac (drugoplasirana na listi, Ruskinja Marija Šarapova ne učestvuje, pošto je povređena zbog čega nije ni izašla na megdan Petrovoj u polufinalu u Los Anđelesu). Čeka ishod domaćeg duela između kvalifikanta Jekaterine Šulajeve (370) i Mari Iv Peletje (193) koja je dobila poseban poziv da igra.   
Posle pobede nad Petrovom Ivanovićeva je rekla:
– Pobedila sam skoro sve teniserke iz svetskog vrha, a svaka pobeda mi je jačala samopouzdanje. U ženskom tenisu danas svaka svaku može da savlada, a kada igram protiv teniserki koje su bolje plasirane od mene osećam da mogu da ih pobedim. Želim da se naslađujem time što igram najbolje u karijeri i pobeđujem.
Dodala je i da ne bi bilo dobro da se sudbina finala odlučivala u trećem setu:
– Meč s Jankovićevom u polufinalu je bio iscrpljujući. Igrale smo dva i po sata. Posle toga sam osećala bolove u mišićima. Ne znam kako bi se završio meč da je Petrova kojim slučajem izjednačila i zato sam iz petnih žila nastojala da joj ne pružim tu šansu. 
--------------------------------------------------------------------------
Đokovićev podvig ulio snagu
Finale u Los Anđelesu između Ane Ivanović i Ruskinje Nađe Petrove počeo je ubrzo pošto je svet obišla vest da je Novak Đoković srušio Rožea Federera u Montrealu gde je naša teniserka trijumfovala lane na ženskom turniru. Ivanovićeva je o tome rekla:
– Igrao je odlično i motivisao me da pobedim kako bi za naš tenis u jednom danu osvojili trofeje na oba turnira. Čula sam da je pobedio Federera. Dok sam čekala da izađemo na igralište, mislila sam o tome. Priznajem da mi je njegov podvig bio u podsvesti što me je malo i pritiskalo, ali mi je i ulio snagu da istrajem do pobede.

Najslađi uspeh
Svetska liga nije najjače takmičenje u vaterpolu, ali je itekako značajna. Pogotovo ove godine, jer je uz sto hiljada dolara pobedniku donosila i uput na Olimpijske igre iduće godine u Pekingu. "Bilo je ovo najteže takmičenje s obzirom kakve smo sve nevolje imali, ali zato nam je uspeh u Svetskoj ligi u Berlinu i slađi. Uradili smo sve što smo nameravali", – kazao je selektor Dejan Udovičić, koji je zbog više sile bio na velikim mukama da sastavi tim: "Sada možemo da se okrenemo Pekingu. Za Olimpijske igre moramo da se spremimo bolje nego ikada".
Pohod do olimpijske vize i pobede u Svetskoj ligi je bio vrlo dug i naporan. Počelo je kvalifikacijama u Novom Sadu i Peskari odakle je samo prvi u ukupnom zbiru sticao pravo da ode na finalni turnir u Berlinu. Iz našeg skupa dalje nisu mogli da se probiju, na primer, Italijani, što jasno pokazuje koliko je bilo teško.
– Iako smo bili u teškoj situaciji i imali pehove načinili smo podvig zahvaljujući međusobnom poverenju. Olimpijsku vizu i prvo mesto u Svetskoj ligi začinili smo pobedom u finalu protiv Mađara, – rekao je kapiten Dejan Savić. – Mada ove godine na Svetskom prvenstvu u Melburnu nismo osvojili medalju, a nedostajalo nam je i nekoliko standardnih prvotimaca niko nas nije potcenjivao. Uostalom, to potvrđuje i suđenje, koje je bilo na našu štetu. 
I pored toga što se u Berlinu ogledao i kao "poslovođa" Aleksandar Šapić je ipak s 20 golova bio i najbolji strelac na turniru:
– Bilo je izuzetno teških utakmica, kao na primer protiv Crne Gore u Novom Sadu, pa protiv Italije u Peskari, Nemačke u polufinalu u Berlinu, ali smo u finalu protiv Mađara prikazali najbolju igru ovog leta. Želeli su da nas pobede, jer im to odavno nije uspelo. Počeli su agresivno, a kada smo poveli kao da je kod njih došlo do blokade, videlo se da se u njih uvukao strah.
Vanja Udovičić je zaslužio da bude posebno istaknut, jer je proglašen za najboljeg vaterpolistu na finalnom turniru:
– Postigli smo izuzetan uspeh. Prvo smo ostvarili glavni cilj – plasman na Olimpijske igre, a onda i naš interni – da osvojimo prvo mesto u Svetskoj ligi. Želimo da vratimo kult reprezentacije i sačuvamo respekt koji je naš vaterpolo stekao u svetu.
U Berlinu je zablistao Slobodan Soro. Za pamćenje je kako je u poslednjim trenucima polufinala sprečio Nemce da izjednače. Od ishoda te utakmice je zavisilo ko će u finale, a time i u Peking na Olimpijske igre, pošto su Mađari tu brigu ranije prebrinuli. Šapić na to ukazuje kao na ključni momenat, jer bi se onda pucali penali, on i Savić su bili isključeni, a još su u sećanji peterci u Melburnu gde su nam boljim izvođenjem penala Španci uzeli bronzu. 
– Od polufinala Svetskog prvenstva protiv Hrvata prate nas pehovi i povrede, ali smo ipak prvi. Zato mi je ovaj uspeh izuzetno drag. Protiv nas svi igraju punom snagom, jer znaju ko smo, – kazao je Soro.Naši vaterpolisti su u Berlinu obavili veliki posao. Viza za Olimpijske igre je izbrisala neizvesnost koju nose kvalifikacije u Slovačkoj i omogućava da se na miru pripremi plan rada za olimpijsku godinu u kojoj je i Evropsko prvenstvo u Malagi.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Nerealna pobeda protiv Grka
Najbolji srpski košarkaši su se juče vratili u Beograd, posle dve nedelje priprema u Bormiju (Italija) i Strazburu (Francuska), a već danas u Kovilovu nastavljaju pripreme za 35. evropsko prvenstvo (3-16. septembar). U osam pripremnih mečeva zabeležili su pet pobeda od kojih je najznačajnija prekjučerašnja protiv Grčke (93:62), evropskog prvaka i svetskog vicešampiona.
Selektor Zoran Slavnić je pokušao realno da sagleda ubedljivu pobedu protiv Grka koji su igrali bez najboljeg odbrambenog igrača Evrope Dimitrisa Dijamantidisa, izjavivši posle susreta da je protivnik donekle "dopustio tako ubedljivu pobedu":
– Zadovoljan sam i igrom u odbrani i u napadu. Ipak, svestan sam da Grci nusu pokazali svoje pravo lice i da konačan skor ne odgovara realnom odnosu snaga. Možemo još mnogo da unapredimo igru u napadu, a što se tiče napada, to je stvar inteligencije. Turnir u Strazburu je bio vrlo koristan za nas, jer smo protiv jakih protivnika mogli da usavršavamo neke važne segmente igre.
I prvi centar srpskog tima Darko Miličić, koji je od svih igrača na toj poziciji u Strazburu ostavio najbolji utisak, nije pravio euforiju:
– Zadovoljan sam zbog ubedljive pobede ali i zbog dobre igre, mada znamo da Grci nisu ličili na sebe. Ipak su oni evropski prvaci, i sigurno je da će popravljati formu iz dana u dan. Ova pobeda ne sme da nas zavara, ali mnogo znači za naše samopouzdanje.
Slavnić je u sva tri meča u Strazburu "promešao karte", pružajući šansu svim igračima, pa je tako protiv Slovenije naš tim igrao bez udarne trojke Gurović, Jarić, Miličić. Samo u tom meču "plavi" su odigrali ispod očekivanja, pa otuda i ubedljiv poraz (79:66), dok su porazu od Francuza u produžetku kumovale tri tehničke greške (Slavnić, Miličić, klupa). Na kraju, za miran povratak kući, došla je sigurna igra protiv rivala s kojim ćemo se sresti na otvaranju "Evra 2007" u Španiji, 3. septembra u Granadi. Grčki selektor Panajotis Janakis je posle pripremnog meča kratko izjavio:
– Mi kao da nismo bili u hali. Pustili smo Srbiju da sama igra. Ovo je samo prolazna slabost, jer naši igrači su samo razmišljali kako da se što pre vrate kući da bi se malo odmorili...
U srpskom timu su najviše pokazali upravo oni od kojih se najviše očekuje, kapiten Gurović, plejmejker Jarića i centar Miličić koji je sasvim nadigrao Lazarosa Papadopulosa, po mnogima najboljeg centra u Evropi. I mladi igrači su pokazali da su s pravom pozvani, a posebne čestitke zaslužuje najmlađi među njima, organizator igre Stefan Marković, koji je odigrao s rutinom veterana i nagovestio da bi lako mogao da se nađe na Slavnićevoj završnoj listi od 12 igrača.Većina naših reprezentativaca su sinoć i danas pre podne dobili slobodno. Dan više odmora imaće trojica najboljih Gurović, Jarić i Miličić, kao i bek Vuk Radivojević koji je skoknuo do Španije, zbog dogovora sa svojim novim klubom Fuenlabradom.

Peh strelaca - tri četvrta mesta
Od našeg specijalnog izveštačaBangkok, 13. avgusta – Strelci su završili takmičenje na 24. svetskim univerzitetskim igrama u Bangkoku sa "bronzom" Milenka Sebiča, a tim bilansom nisu ni oni zadovoljni, a posebno ne olimpijac Damir Mikec i Zorana Arunović koja je bila i evropska i svetska juniorska šampionka. Poslednjeg dana streljačkog takmičenja kao da je sreća potpuno okrenula našim reprezentativcima i, kao pre neki dan, i umesto medalja osvajali su četvrta mesta. 
Zorana Arunović je u gađanju vazdušnim pištoljem 25 m u finale ušla kao druga sa dobrim izgledima da osvoji medalju, ali nije uspela da ih realizuje
Prethodno je tim koji je ona predvodila zauzeo četvrto mesto. Od "bronze" Arunovićevu, Grgićevu i Rulu delio je samo jedan krug...
I atletika će, najverovatnije "Univerzijadu" završiti samo sa "bronzom" Dragane Tomašević (disk) jer je Sonja Stolić u trci na 5.000 metara, samo dan posle finala na 1.500 m, zauzela 6. mesto sa 16:08,91, a kao poslednji od naših reprezentativaca sutra će u finalu bacanja kugle učestvovati Asmir Kolašinac. 
Poraze u Bangkoku doživljavaju i predstavnici vodećih svetskih sila u mnogim sportovima pa su tako danas košarkaši Litvanije, koji su u prvom kolu deklasirali Amerikance, izgubili od Turaka sa 11 koševa razlike.
Taj poraz nije im ugrozio prvu poziciju, niti je Turcima bio dovoljan da preskoče Amerikance i da se plasiraju u četvrtfinale.
Tako će prekosutra u četvrtfinalu Litvanci igrati sa drugoplasiranom ekipom "L" grupe Rusijom, a Amerikanci sa pobednikom "L" grupe – Srbijom.
Košarkaši Srbije serijom od četiri pobede stigli su do četvrtfinala, a najblistavija bila je večerašnja protiv Rusije - 77:62 (9:16, 21:11, 18:8, 29:27).
Početak teškog susreta pripao je "plavima", ali posle vođstva sa 8:4, Rusi su napravili seriju od devet koševa. Igralo se čvrsto, povremeno se činilo da Rusi prekoračuju granice "muške igre, ali naši im nisu ostajali dužni. U drugoj četvrtini razigrao se Vladan Vukosavljević i serijom pogodaka uključujući i dve "trojke" doneo novo vođstvo koje se povećavalo do samog kraja, uprkos borbenosti ruskih košarkaša, u povremeno egzibicionoj igri.
Vukosavljević je bio najbolji igrač susreta i najbolji strelac (24), uspešno su mu pomagali Rakić (14) i Paunić (13), ali zaista bila je to timska pobeda, ekipe u kojoj nije bilo slabih karika.
- Za nas je veliki hendikep što Čedomir Vitkovac nije mogao da igra na "Univerzijadi", ali shvatili smo da moramo da igramo bez njega, prilagodili se tome i dogovorili da pružimo svoj maksimum. Posebno smo se pripremili za ovu utakmicu i vidite koliko smo poena primili danas. To je rezultat činjenice da su igrači sproveli na terenu sve što smo se dogovorili, a ne toga što su Rusi slabi. Tu ima igrača koji imaju ugovore od 500.000 evra godišnje, imaju dobrog trenera dobar stručni štab i ja sam očekivao igru na jednu loptu, - rekao je trener Aleksandar Kesar.
Sledeći protivnik Srbije, u borbi za polufinale biće SAD, branilac šampionske titule iz Izmira pre dve godine.
- Amerikance nismo gledali, ali organizovali smo skauting njihove današnje utakmice i pripremićemo se za nju ozbiljno, - najavio je Kesar, upućujući još jednom čestike svojim igračima, a u "lovu" na univerzitetske medalje od naših ekipa su još odbojkašice i vaterpolisti. 
Odbojkašice sutra očekuje četvrtfinalni meč sa Italijom u kojem startuju bar sa ravnopravnim šansama, a vaterpolisti imaju još jedan dan za odmor i uigravanje, jer je danas u Bangkok stigao učesnik finala Svetske lige Marko Avramović. On bi trebalo da pojača i osveži ekipu, koju u odbrani "zlata" iz Izmira vodi Dejan Stanojević.
--------------------------------------------------------------------------
"Plavi" u Bangkoku
Atletika, 5.000 m finale: 6. Sonja Stolić
Košarka, druga faza poslednje kolo, muškarci: Srbija – Rusija 77:62 (9:16, 21:11, 18:8, 29:27) ; Za plasman od 9. do 16. mesta, žene: Srbija - Letonija 68:47 (14:12, 18:13, 21:12, 15:10).
Stoni tenis, mešoviti parovi, 1. kolo: Bojan Milošević, Anamarija Erdelji – Cuboguči, Ito (Japan) 2:3 (-6, 5, 7, -8, -6), Nemanja Ignjatov, Eva Tapai – Ljevšin, Brus (Ukrajina) 1:3 (-4, -7, 11, -9), Žolt Sel, Marta Teke – Bobije, Paipang (Francuska) Boris Vukelić, Gabrijela Feher – Hardik, Fana (J. Afrika), 3:0 (1, 1, 3); 2. kolo: Boris Vukelić, Gabrijela Feher – Mihejev, Smirnova (Estonija) 1:3 ((-5, 10, -6, -9).  
Skokovi u vodu, toranj: 23. Milica Stjepanović 149. 
Streljaštvo, 10 m vazdušni pištolj: 12. Damir Mikec 575, 16. Dimitrije Grgić 572, 27. Duško Petrov 567, ekipno: 4. Srbija 1.714; 50 m puška, brza paljba: 12. Milenko Sebić 586, 19. Nikola Daunović 584, 32. Stefan Višekruna 580, ekipno: 5. Srbija 1.750; 25 m vazdušni pištolj: 4. Zorana Arunović 582, 25. Jovana Rula 565, 29. Jasmina Grgić 563, ekipno: 4. Srbija 1.710; puška 50 m, brza paljba: 17. Ivana Šćepinski 580, 36. Andrea Arsović 574, 54. Bojana Biserčić 561, ekipno: 10. Srbija 1.715.  
Plivanje, 50 m leptir: 23. Danijela Đikanović 28,25; 200 m slobodno: 21. Radovan Siljevski 1:52,22; 21. Sebastijan Higl 4:48,25.
Tenis, osmina finala: Aleksandar Grubin – Snobel (Češka) 1:6, 6:3, 3:6; 2. kolo mešoviti dubl: Vanja Ćorović, Aleksandar Grubin –Čuang, Čeng (K. Tajpeh) 3:6, 4:6.
Džudo, 78 kg: 7. i 8. Vanja Mandić - pobeda i dva poraza; + 100 kg: Aleksandar Petković eliminisan u 1. kolu.

Sa Tintinom se nikad ne zna
Pretnje cenzurom, nagoveštaji izdavača o naknadnom "retušu" stripskog ostvarenja "Tintin u Kongu", i to skoro 77 godina od njegovog prvog pojavljivanja, a sve u skladu sa političkom korektnošću, ovih je dana najpoznatije delo stripara Eržea postavilo u centar pažnje svetskih medija. Tražena je i zabrana distribucije u celom svetu ove stripske epizode iz serije avantura novinskog izveštača Tintina i njegovog psa, foksterijera Milua, i insistiralo se na njegovom uklanjanju sa knjižarskih polica.Cela buka u kojoj su mediji propustili da navedu kako je Erže samo pseudonim, a da je pravo ime belgijskog stripara Žorž Remi (1907, Eterbek, u blizini Brisela – 1983) i da se ove godine obeležava stogodišnjica njegovog rođenja, počela je tako što je jedan engleski advokat, "zaprepašćen što je takvo štivo našao u londonskom Bordersu" (čuvenom knjižarskom lancu), presavio tabak i tužio distributera. 
Lično, zanimljivo mi je što, ako sam dobro razumeo, fiškal nije tužio izdavača, već prodavca, ali odmah se tu oglasila vazda budna Komisija za rasnu jednakost koja je jedva dočekala da istakne kako su tamošnja prava manjinskih grupa neprestano ugrožena. Delo je "neprihvatljivo" jer barata "teškim rasnim stereotipima" i jer "u knjizi postoje slike i reči užasnih rasnih predrasuda u kojima divlji domoroci izgledaju kao majmuni i govore kao imbecili", uz "povremeno nasilje prema životinjama", te da "Tintin u Kongu" može da bude izložen samo u muzejima, uz legendu: "Zastarelo rasističko trabunjanje".
Kako "Borders" nije ulični prodavac, što će reći da i on advokate za trku ima, od sve buke posledica je bila samo to da je sporni stripski album prebačen sa polica sa stripovima za decu na police sa stripovima za odrasle, uz obrazloženje da "mušterije imaju pravo da biraju". 
Epizoda "Tintin u Kongu", rana crtana storija nastala još 1930, u stvari je druga po redu od kada je Erže lansirao svoje sveske sa Tintinom. Napisao ju je i nacrtao kao dvadesettrogodišnjak čija je zemlja, Belgija, u tom periodu gubila svoje kolonije u Africi a pojednostavljeni Crnci iz lokalnih plemena, kako ih je on video i prikazao, nimalo nisu odudarali od ondašnjih predstava o njima u celom svetu, pa ni od Diznijevih, ako baš hoćemo da upoređujemo. 
Erže je svog Tintina, od trenutka kada se u stripskom dodatku jednog katoličkog lista prvi put pojavio januara 1929. godine, kreirao za časopise, fragmentarno, po nekoliko tabli, bez namere da kratke crtane priče budu sabirane, jer ih je bilo malo i stvarane su ad hoc. No, kako se njihov broj i obim povećavao, neminovno je bilo da se one uobliče u knjige. 
Već prva zbirka, "Tintin u zemlji Sovjeta" iz 1930, imala je velike političke implikacije. Iako nesporno zanimljiva, prvenstveno je nastala na osnovu stereotipnih predstava jednog dvadesettrogodišnjaka koji je odrastao u konzervativnoj katoličkoj sredini. Erže je još uveliko bio crtački početnik, pa je propuštena velika prilika za uverljiviji satirični naboj. No, i takva kakva je bila, ova epizoda stripa je decenijama izazivala kontroverze. Već i sam, inače potpuno benigni, naslov serije bio je dovoljan da od Tintina, kao "politički nezgodnog" mnogi počinju da zaziru, čak i na Zapadu, a sve zbog želje da se ne zamere komunističkom Sovjetskom Savezu. 
Svašta se Eržeu dešavalo sa Tintinom. Kada je, recimo, kreirao epizodu "Tintin u zemlji crnog zlata" 1939. godine, u originalnoj verziji Tintina prvo hapse Britanci kojima je isticala uprava nad tadašnjom Palestinom, a zatim ga u Haifi otimaju, prvo Jevreji, a na kraju i Arapi. Pošto su mu izdavači narednog izdanja sugerisali "kako deca neće moći da razumeju aluzije na Izrael", Erže je ponovo morao da nacrta taj deo sa otmicom a svi akteri su naprasno postali Arapi sa karakterističnom odećom, dok je u tekstu eliminisao svaku aluziju na Engleze i Jevreje. 
Erže je imao i zanimljivijih, svesnije i sa više znanja konstruisanih političkih situacija u koje je smeštao Tintina, reportera čiji je izgled kreirao po uzoru na novinara Albera Londra. Tintin je učestvovao u rušenju vlada, osnivanju država, aneksijama, političkim izborima, saradnji sa javnim i tajnim službama i ratovima, ali zato njegov tvorac nije mnogo mario za promene vlasti u svojoj zemlji pa ni za nemačku okupaciju, valjda smatrajući da je to samo nepotrebno gubljenje dragocenog vremena neophodnog za stvaralaštvo. Revolt medija je u nekoliko mahova izazvala činjenica da je svoje crteže objavljivao i u pronacističkom okupacionom "L soaru".
Posle oslobođenja, Eržea su francuska policija i vojska hapsili četiri puta, kao petokolonaša i kolaboracionistu, ali su ga svaki put puštali. Vlast je posle izjavljivala da mu nisu sudili "kako ne bi bili ismejani", a u zatvoru je odležao samo jednu noć, i to, prema nekim ciničnim tvrdnjama, na sopstveni zahtev jer mu se sve to smučilo a i mrzelo ga je da se kasno noću vraća kući. 
-----------------------------------------------------------
Protest Japana, pohvala Kine
Kada je 1934. objavio epizodu "Plavi lotos", po mnogima prvo njegovo potpuno zrelo delo, Erže je doživeo da ambasador Japana Francuskoj trenutno uruči oštar protest, ali i da u Ke d’ Orseju i autora i priču srdačno pohvali Čang Kajšek koji je, nekako u to vreme, bio u sukobu sa Japanom. Čang Kajšek je čak i predložio Eržea za orden. 
Tri-četiri decenije kasnije, Kinezi su istim diplomatskim kanalima Francuzima predali demarš povodom epizode "Tintin na Tibetu"…
-----------------------------------------------------------
Tintin na srpskomViše od pola veka od nastanka, Eržeov strip nije objavljivan na srpskom jeziku, da bi se prva epizoda (kompletno "Crno ostrvo") tek 1979. pojavila u izdanju gornjomilanovačkih "Dečjih novina", i to kao jedna od redovnih svezaka stripskog časopisa "Eks almanah". Decenija je bila potrebna kako bi se isti izdavač opet osmelio da prevede neku od ostalih priča, ali je to onda odmah uradio odjednom čak sa dve ("Faraonova cigara" i "Let 714 za Sidnej"), i to u zasebnim knjigama, luksuznom tvrdom povezu i punom koloru, po kvalitetu prezentacije potpuno u rangu sa inostranim pandanima.

Koncert za let u svet
Prsti na "dirkama" i zvuk orgulja u ušima. To je, ipak, samo CD i malo pravog fona za jednu priču o muzici koja upravo i počinje pomenom nedavno završenog međunarodnog festivala Dani orgulja - Dies organorum, a završiće se najavom gostovanja mladog Nemanje Radulovića, danas violiniste svetskog glasa, kao i novog programa "Decembar svira džez". Priča nam tu priču Nena Mihajlović-Vlajković, urednik muzičkog programa u Kulturnom centru Beograda, koji cele ove godine praznuje - slavi pola veka svog života.U tom velikom svečarskom kalendaru desilo se da su Dani orgulja istovremeno bili i dani onih u Beogradu nezabeleženih, saharskih vrelina. Neko kao da je anticipirao da nezapamćene žege dolaze i program koncerta urađen je tako da može lepo poslužiti i kao lepeza. Bez obzira na sve te klimatske nepogode, u hladovini crkve Blažene djevice Marije zabeležena je dosad najveća poseta, sa više od pet stotina ljudi na svakom koncertu. Vodeći evropski orguljaši koji su se predstavili Beograđanima bili su oduševljeni takvim prijemom, tim pre što u ovakvom, dominantno pravoslavnom, podneblju ovaj instrument nema dugu tradiciju i tretman kao na Zapadu. Zanimljivo je da je za proteklih sedam godina Beograd postao domaćin jednog od najprestižnijih festivala ove vrste, a orgulje u ovoj katedrali na Neimaru, poznate marke "Zanin", danas slove za najbolje na Balkanu. Sa njima i sa J. S. Bahom, u stvari, sve je i počelo. - Ove orgulje izgrađene su 2000. kada je obeležavano 250 godina od Bahove smrti - kaže Nena Mihajlović-Vlajković. - Mi smo organizovali osam koncerata u slavu muzičkog velikana i nazvali ih "Bahovi dani". Prvi je bio u crkvi na Neimaru, na novim orguljama. Šta sve nije svirao slavni kompozitor, koji je bio i vrhunski orguljaš, sa rukama kao stvorenim za ovaj instrument. Levom rukom je, recimo, mogao da obuhvati 12 dirki, a upućeni dobro znaju šta to znači. Njegov duh kao da me je dozvao i tako se javio taj impuls da se već iduće godine krene u ovaj festival, u Dane orgulja koji, evo, postoje već sedam godina, uz veliku podršku župnika crkve monsinjora Jože Hauptmana. Ono najbolje iz prethodnih šest godina sada postoji na disku, onom s početka teksta. 

Našu sagovornicu pitamo i za druge muzičke festivale koje je stvarala u Kulturnom centru Beograda, u kojem radi od 1986. godine. A do pre samo tri godine situacija u ovoj kući bila je: jedan čovek - cela muzička redakcija. Sada se već lakše diše: Nena ima dragocenu mladu saradnicu Ljubicu Babec.
- Za KCB znaju da kažu kako smo kuća festivala jednog instrumenta. To je dosta tačno, ali bilo je i ima muzike, razne. Nekad smo deset godina organizovali festival flaute, isto toliko je trajao i naš prolećni festival kamerne muzike. Oba su posle nastavili da žive svoje nove živote. Krajem osamdesetih imali smo i septembarski festival duhovne muzike, u Sabornoj crkvi, koji je potrajao četiri godine. Podsetimo, tada se duhovna muzika nije tako intenzivno slušala, kao organizovani kulturni događaj. Danas to mnogi rade. Mi smo u Sabornoj crkvi imali i po više od hiljadu ljudi na koncertu. Na jesen nas očekuje 5. međunarodni festival čembala, ili još jedan pokušaj reanimacije starog instrumenta. Ove godine on će proteći u znaku Domenika Skarlatija. Muzički svet, naime, obeležava 250 godina od smrti kompozitora koji se posebno proslavio delima pisanim za čembalo. Za kraj godine pripremamo seriju koncerata pod zajedničkim naslovom "Decembar svira džez". Probni balon bio je prošle godine u Dvorani KCB-a. Ovaj događaj, koji se može nazvati i festivalom džez nada, predstavlja mlade muzičare iz regiona. I - nije komercijalan! - insistira sagovornica. 
I, ne slučajno, mladi. Oni su svih ovih godina bili na magistralnim muzičkim putevima KCB-a. Mnogi koji su danas neko i nešto u muzici kao klinci su imali svoj "Koncert u galeriji". I to je pokrenula Nena, nov čovek u kući, podržana od tadašnje direktorke KCB-a Gorice Mojović. Koncerti su počinjali u ponoć i bili su prava atrakcija za Beograd. Ali i atrakcije ponekad imaju svoje slabe strane. Ovde je to bio strah od sna sa kojim su se borili dremljivi najmlađi muzičari. Zato je satnica pomerana, sat po sat, dok se nije došlo do "Koncerta u galeriji" sa početkom u 21.00. Više od 2.500 ovih koncerata dosad je izvedeno, plus saradnja sa Dejanom Đurovićem i Dragstorom ozbiljne muzike Beograda 202, pa pomenuti festivali, pa "Zvuci kraj fontane"... Bez Nenine jake volje i još veće ljubavi za muziku teško da bi bilo baš ovoliko svih ovih "slova i brojki". 
Možda najveći poklon publici za jubilej - pola veka KCB-a - biće koncert Nemanje Radulovića na kraju leta. Uz taj događaj, Neni kao da se roje prijatna sećanja:
- Debitovao je u galeriji sa osam godina i svi smo bili u čudu kako to dete svira. Velika nam je želja bila da ga za ovu priliku pozovemo. Međutim, znali smo da je njegov kalendar popunjen, putuje sa jednog na drugi kraj sveta, a naša kuća nije ni naročito bogata. Ali, Nemanja nas nije zaboravio: našao je veče i za nas, za "Koncert u galeriji", baš kao nekad, samo ovoga puta ta galerija biće Velika dvorana Kolarčeve zadužbine... Nas i Beograđane on je počastio besplatnim koncertom. Ni mi njemu nećemo to zaboraviti!
-----------------------------------------------------------
Nemanja Radulović i "Majstori"
Violinista Nemanja Radulović, čija je adresa danas u Parizu, predstaviće se na Kolarcu 20. septembra u 20 sati. Biće to i veče Mendelsona, čiju će muziku izvoditi sa beogradskim "Majstorima gudačima". Na podijumu će biti i Lor Favr-Kan, francuska klavirska saradnica Nemanje Radulovića. Svi gudači koji će te večeri svirati nekad su debitovali u "Koncertu u galeriji", a svi violinisti među njima učenici su profesora Dejana Mihajlovića, koji će te večeri preuzeti i ulogu dirigenta.

Ponovo radi bioskop
Iako je publika Festivala filmskog scenarija u Vrnjačkoj Banji navikla da filmove takmičarskog programa gleda pod vedrim i "otvorenim nebom" na Letnjoj pozornici, prve festivalske večeri protekle su u vrnjačkom bioskopu čije je renoviranje završeno pre mesec dana. Jedini razlozi preseljenja iz velelepnog zdanja u sređeni bioskop bili su kiša i vremenske neprilike.Vrnjački bioskop sada je opremljen novom, modernom tehnikom za reprodukciju slike i zvuka, sala je klimatizovana, sedišta su zamenjena i njihov broj je smanjen sa 320 na 264 zbog neophodne komocije i evropskog standarda (razmak između redova trebalo bi da bude od 1,2 do 1,5 metara). U rekonstrukciju vrnjačkog bioskopa uloženo je 4,5 miliona dinara, trećinu je obezbedilo Ministarstvo za kulturu, a tri miliona opština Vrnjačka Banja. 
Bioskop ponovo radi, samo još publika da mu se vrati.
Sastavni deo Festivala filmskog scenarija u Vrnjačkoj Banji, njegova srž od osnivanja, jeste simpozijum koji se ove godine održava na temu "Srpski film i globalna kinematografija". Moderator simpozijuma je Dimitrije Vojnov, scenarista, dramaturg i filmski kritičar.
Na ovom okruglom stolu mogla su se čuti različita razmišljanja na zadatu temu, a moderator, između ostalog, ističe da je u poslednje vreme učestala praksa snimanja promo-filmova pre početka realizacije filma, čiji je začetnik Miloš Radović. 
Kao najavu za igrani film, Radović je pre nekoliko godina realizovao kratki igrani film "Moja domovina" koji je osvojio preko 40 nagrada širom sveta. Vojnov, dalje, ističe i potencira i novi srpski film. Govoreći o dramaturgiji ovog srpskog filma, on izdvaja film "Šejtanov ratnik" Stevana Filipovića i ukazuje na nove srpske filmove "Čarlston za Ognjenku" Uroša Stojanovića i "Život i smrt porno bande" Mladena Đorđevića čije prikazivanje treba očekivati u prvom tromesečju naredne godine. 
Festival filmskog scenarija završava se sutra uveče proglašenjem pobednika i dodelom nagrada. Ove godine za četiri scenarističke nagrade konkuriše 10 domaćih filmova, a večeras će biti prikazani filmovi "Konji vrani", po scenariju Đorđa Milosavljevića i Tončija Matulića u režiji Ljubiše Samardžića, i "Peščanik" scenariste i reditelja Sabolča Tolnaija, koji je nastao po motivima dela Danila Kiša.

Portreti i pejzaži srpskih impresionista
Niš - Galerija savremenih likovnih umetnosti u Nišu ustalila je praksu poslednjih godina da makar jednom izložbom godišnje predstavi našu umetnost prve polovine 20. veka. Tako su pretprošle i prošle godine organizovane retrospektivne izložbe Nadežde Petrović (povodom stogodišnjice likovne kolonije u Sićevu) i Borivoja Stevanovića, prvog umetnika rođenog u Nišu koji je stekao akademsko obrazovanje i priredio prvu samostalnu izložbu u rodnom gradu. Izložba pod nazivom "Impresionizam u Srbiji" koja će biti otvorena večeras u galeriji "Srbija" predstaviće publici celinu likovnog pravca koji stoji u osnovi moderne umetnosti, a čiji protagonisti su, pored Nadežde Petrović i Borivoja Stevanovića, bili i Kosta Milićević, Milan Milovanović, Mališa Glišić, Beta Vukanović, Paško Vučetić, Natalija Cvetković, Ana Marinković, Živorad Nastasijević, Vidosava Kovačević i široj javnosti manje poznati Nikola Bešević, Božidar Karađorđević, Paja Predragović, Miodrag Petrović, Vasa Eškičević.
Naša najstarija muzejska ustanova Narodni muzej u Beogradu ima najbrojniju i najvredniju kolekciju impresionističkih slika, tako da je ova izložba izbor iz te kolekcije. Izbor koji čine 54 slike ukupno dvadeset umetnika sačinila je Ljubica Miljković, savetnik Narodnog muzeja.
Izložba će biti otvorena do 14. septembra.

Rekordne cene mleka u svetu
Pariz - Nafta i mleko trenutno imaju nešto zajedničko - oba proizvoda se na svetskom tržištu kotiraju po rekordnim cenama.Rast cena mleka izazvan je, između ostalog, i usled sve veće potražnje za tim proizvodom od strane Kineza i drugih stanovnika Azije, zatim činjenice da rastu cene stočne hrane i opadaju zalihe u EU, a Okeaniju, najznačajniji izvoznički region za mleko, pogađa suša, izveštava AP.Od novembra prošle godine do aprila ove, svetske cene mleka povećane su u proseku za 46 odsto, s tim što je najviše poskupelo mleko u prahu, saopštila je Organizacija UN za ishranu i poljoprivredu (FAO).
U Kini je potrošnja mleka rasla sa povećanjem standarda stanovništva, ubrzanim razvojem domaće industrije mleka, kao i sve većom zainteresovanošću, naročito mlađih ljudi, za netradicionalnu hranu. Veliki uticaj na promenu ukusa odigrali su i strani lanci restorana brze hrane.
Bum proizvodnje biogoriva, za koja se kao sirovina koristi i kukuruz, doveo je do rasta svetskih cena stočne hrane, na šta su mlekari reagovali podizanjem cena svojih proizvoda. U porastu su i cene soje, još jednog značajnog sastojka stočne hrane. 
Uticaj tih kretanja na cene mleka varira od zemlje do zemlje, u zavisnosti od domaće poljoprivredne politike, njene međunarodne trgovine, geografskog položaja i drugih faktora.
Vlade SAD, Kanade, EU i Japana imaju mehanizme kao što su uvozne carine ili proizvodne kvote, kojima donekle izoluju svoje tržište mleka od kretanja cena te sirovine na svetskom tržištu, konstatovao je FAO. Ti mehanizmi su, međutim, pod sve većim pritiskom nezadovoljnih proizvođača mleka, kako domaćih, tako i stranih, sve nezadovoljnijih što je više novca u igri na svetskom tržištu ove sirovine.
U Nemačkoj se cene mleka dogovaraju svake godine između proizvođača i moćnih lanaca supermarketa, kao što su "Aldi", "Lidli" ili "Edeka". Pri tom su trgovci od 2002. dosad uspevali da održe varijacije cene u rasponu od 15 odsto. Međutim, od jula su morali da pokleknu, pod pretnjom domaćih proizvođača da će svoje mleko plasirati negde drugde, pa je otkupna cena povećana za sedam do 10 evrocenti po litru.
Već od maja, pakovanje butera od 250 grama poskupelo je u Nemačkoj sa 77 na 82 centa, a litra mleka sa 58 na 66 centi. U zemlji u kojoj je pivo još uvek jevtinije od mleka, ovo poskupljenje izazvalo je buru protesta.
Nemačko udruženje trgovaca na malo (HDE), za nastalu situaciju krivi Kineze, ali i sistem proizvodnih kvota u EU, uveden 1984. godine, koji sprečava domaće mlekare da proizvedu više ukoliko to diktira tražnja.
Ovaj sistem okončaće se 2015. godine, ali je Filip Tod, portparol Evropske komisije, objavio da će u međuvremenu, od 2008, biti odobreno godišnje povećanje proizvodne kvote za mleko za 0,5 odsto.
Skuplje mleko osećaju i svetski konditori. Ričard Leni, izvršni direktor kompanija "Herši", najvećeg američkog proizvođača u ovom sektoru, kaže da će ta firma malo izmeniti svoje recepte, time što će umanjiti procenat laktoze, a biće preispitane i cene mlečne čokolade.
Tanjug

Skuplja hrana u jugoistočnoj Evropi
Zbog posledica suše koja je zahvatila celu jugoistočnu Evropu pokrenut je lanac poskupljenja hrane. U Hrvatskoj je kao prva konkretna posledica velikih suša i smanjenog roda žitarica povećana cena hleba, koji je od prvog dana avgusta u celoj Hrvatskoj poskupeo za prosečno 10 odsto, javlja naš dopisnik R. Arsenić.Zbog poskupljenja stočne hrane upravo su povećane i proizvođačke cene mesa od sedam do deset odsto, ali to nije kraj. Procenjuje se, naime, da će na jesen meso morati da poskupi još za petnaestak odsto. 
"Nemoguće je sada proceniti kolike se cene mesa mogu očekivati ove jeseni, ali mnogo je činilaca koji će uticati na povećanje", kaže Branko Bobetić iz "Kroacijastočara". Odlučujuću ulogu u tome imaće cena kukuruza koja je već skočila za 40 odsto u odnosu na prošlogodišnju pa je zbog toga vlada ovih dana odobrila bescarinski uvoz 300.000 tona ove žitarice. Međutim, strahuje se da će se do njega veoma teško dolaziti, pa se u tom kontekstu spominje uredba Vlade Srbije o zabrani izvoza žitarica i namera Mađarske da postupi na sličan način. Ove zabrane mogle bi se odraziti na cene ulja u Hrvatskoj, koja većinu uljarica uvozi upravo iz Srbije i Mađarske. 
Cena uljarica na svetskom tržištu, prema procenama predstavnika poljoprivrednih organizacija u Hrvatskoj, narednih meseci će da raste i do 100 odsto. 
I prinosi pšenice u Mađarskoj, prema pisanju Tanjuga, biće manji za 10 odsto, a kukuruza čak za trećinu. Na mađarskim njivama je požnjeveno 3,4 miliona tona pšenice, umesto očekivanih 3,8 miliona, dok će prinosi kukuruza najverovatnije biti manji za trećinu.
Manja proizvodnja žitarica će, kako ukazuju u Ministarstvu poljoprivrede, nepovoljno uticati na cene osnovnih prehrambenih proizvoda, pa je sasvim sigurno da će suša povećati inflaciju za nekoliko procenata.
Cena tone pšenice i kukuruza na Budimpeštanskoj berzi je već dostigla 200 evra, što je čak za 80 odsto više nego juna prošle godine. Pšenično brašno će neminovno poskupeti za 25 do 30 procenata. Hleb je u Mađarskoj i dalje socijalna kategorija, pa se gubici na njemu kompenzuju skupim pecivima. Uprkos tome, broj pekara u zemlji je u poslednje četiri godine pao sa 1.800 na 1.200.
I Slovenija se suočava s višim cenama osnovnih namirnica. Tokom prve polovine godine cena hrane je porasla pet odsto, dok je u isto vreme prošle godine povećanje iznosilo 1,9 odsto, prenosi Tanjug. S druge strane, cena hleba je rasla brže, pa je samo u julu ona povećana za 1,5 odsto u odnosu na jun.
Prema pisanju lista "Večer", slovenačkim potrošačima se sve više čini da je nepošteno da zajedničko tržište EU funkcioniše samo na nekim poljima, pa su tako cene u njihovoj zemlji na nivou EU, dok plate nisu, prenosi Tanjug.
Sindikat slovenačkih poljoprivrednika zatražio je od mlinsko-pekarskih firmi da pristanu na otkup pšenice B klase po ceni od 180 evra za tonu, zapretivši u suprotnom protestima.
Za razliku od našeg područja, pšenica je u Češkoj dobro rodila, prenosi Beta. Uprkos tome, češki pekari ipak najavljuju poskupljenja za oko 25 odsto, pošto evropski prekupci masovno otkupljuju češke žitarice po znatno višim cenama.
Ove godine će češki zemljoradnici požnjeti 6,25 miliona tona osnovnih žitarica, što je za 8,4 odsto više nego prošle godine. "Letina je dobra u celoj Evropi, ali cene ipak rastu, zbog količina žitarica namenjenih proizvodnji biogoriva", objašnjava analitičar Petr Havel paradoks da je u Češkoj rodilo na poljima kao nikad, ali da će hleb ipak biti skuplji. 
Pored biogoriva za naglu nestašicu žita u Evropi kriva je i suša u Ukrajini i Rusiji, pa zato tradicionalni kupci, arapske zemlje, ove godine otkupljuju žitarice u Evropskoj uniji, a cene na gore u Češkoj teraju i zapadni prekupci. "Ove godine Nemci na zapadu Češke otkupljuju žito direktno ispod kombajna, a plaćaju ga 150 evra za tonu, dok se pšenica lane plaćala 107 evra, a sada njena cena počinje od 160 evra za tonu", kazao je predsednik češke agrarne komore Jan Veleba. 
Iako Veleba procenjuje da će sadašnji vrtoglavi rast cena žitarica stati na jesen, kada će se pokazati da ih ima dovoljno i za biogorivo i za hleb i pecivo, pekari najavljuju poskupljenje od najmanje 25 odsto i zbog neprestanog rasta cena energije, pre svega struje. 
J. R.

Penzije na nizbrdici
Najave ministra rada Rasima Ljajića da penzije u Srbiji neće biti socijalna kategorija i da će se izmenama Zakona o penzijama koje su ovih dana u toku učiniti sve da budu koliko-toliko pristojne, ulile su novu nadu najstarijima. Međutim, ono što ih brine, a na šta još nisu dobili odgovor, jeste da li će novi propisi vratiti švajcarsku formulu u usklađivanju penzija (jedna polovina rast plata, a druga inflacija). O tome kako će se ubuduće usklađivati penzije juče nisu hteli da komentarišu ni u penzijskom fondu ni u resornom ministarstvu. Jer, kako kažu, u ovom času bi sve bilo u domenu spekulacija, budući da se još uvek "meri i premerava" gde uštinuti u republičkoj kasi a da se to u velikoj meri ne odrazi na "zdravlje" budžeta, i da se javna potrošnja, ipak, malo smanji.
Milan Nenadić, član Upravnog odbora Fonda PIO i predsednik Saveza penzionera Vojvodine, kaže da bi usklađivanje 50 odsto s rastom troškova života i isto toliko sa zaradama usporilo dalji pad penzija, koje su već sada 53,2 odsto u odnosu na prosek plata. To je ispod zakonom dozvoljenog cenzusa koji propisuje automatsko usklađivanje čim iznos na čeku padne ispod 60 odsto proseka plata. Umesto vanrednog usklađivanja - svi ćute. 
U trenutku dok poskupljuju meso i hleb, a u najavi je i korekcija cene struje, penzije nastavljaju da padaju. Čak ni naredna nova korekcija penzija, koja sledi od 1. oktobra, a koja bi prema sadašnjim procenama trebalo da iznosi oko pet odsto, neće ni izbliza pokriti ovakav rast troškova života. To ne znači ništa drugo do dalje obezvređivanje primanja najstarijih. 
Junska prosečna plata bila je, primera radi, 27.882, a iznos na čeku 14.839 dinara. Ako se zna, dodaje Nenadić, da skoro 60 odsto srpskih penzionera prima upravo toliku penziju, onda je sasvim izvesno da sve veći broj najstarijih upada u zonu siromaštva. To bi, kako se veruje, nova izmena Zakona o penzijama trebalo da zaustavi.
U prilog rečenom i podatak da čak 170.000 penzionera mesečno primi manje od 100 evra, odnosno 7.587,60 dinara, a do 12.000 dinara njih oko 580.000.
Nenadić apeluje na nadleže da smanjivanje visoke javne potrošnje ili "peglanje" budžetskog deficita, koji može biti izazvan nekim drugim faktorima, ne plate penzioneri novim izmenama načina usklađivanja penzija. Jer, njihove prinadlženosti ni u jednom času nisu uticale na uvećanje javne potrošnje.
Upitan da prokomentariše šta bi pomoglo podizanju standarda penzionera, Nenadić kaže "u najmanju ruku vraćanje na švajcarsku formulu". Ali, ukoliko "ekonomske mogućnosti države pokažu da može i više, bilo bi dobro da se penzije sa 60 i više procenata usklađuju sa rastom zarada".
Kako "Politika" nezvanično saznaje, novim izmenama zakona "švajcarska formula nije u igri". Upućeni ističu da će se penzije najverovatnije i ubuduće većim delom usklađivati sa rastom troškova života i to s oko 70 odsto, dok će sa svega 30 procenata pratiti rast zarada.

Sirotinja na udaru cena
Verujući predsedniku republike na reč, najsiromašniji građani Srbije sigurno su se makar na trenutak ponadali da će talas poskupljenja nekako zaobići njihove novčanike. Primamljivo je zvučalo obećanje Borisa Tadića da će vlada preduzeti sve mere za zaštitu socijalno najugroženijeg stanovništva od povećanja cena hleba, mesa i ostalih životnih namirnica, ali će, sudeći bar po ocenama ekonomista, ova izjava šefa države teško moći brzo da se ostvari. Veliki broj naših jučerašnjih sagovornika je smatrao da je u uslovima tržišne ekonomije nemoguće smanjivanjem cena pomagati najsiromašnije i da od toga, po pravilu, uvek profitiraju najbogatiji. Oni koji su isticali da je moguće odrediti grupu najsiromašnijih i na njih uticati konkretnim merama, međutim, kažu da je to ogroman posao koji nikako ne može da se završi pre jeseni, kada se očekuju novi skokovi cena. Posmatrano iz ugla ekonomske logike, to znači da će se najtanji buđelari ipak naći u prvim borbenim redovima kad poskupljenja "udare" po cenovnicima u radnjama. 
Prema rečima Petra Bogosavljevića, predsednika Pokreta za zaštitu potrošača, nerealno je očekivati da se predsednikova ideja primeni na brzinu.
- To što je obećao je moguće. Ne treba mnogo mudrosti, ali treba mnogo vremena. Poenta je u tome da se ne dira u suštinu tržišnih odnosa, niti da se smanjuju cene. Trebalo bi, kontrolisano, odrediti grupu najsiromašnijih i napraviti kartu ekonomske donacije. To znači da treba da postoji linija siromaštva, odnosno granica ispod koje je život nemoguć. Svi koji zarađuju ispod te sume, trebalo bi iz budžeta da dobijaju novac - objasnio je Bogosavljević.
Prema Strategiji za smanjenje siromaštva, ta cifra je za 2006. godinu iznosila 6.221 dinar po članu porodice, s tim što je, prema posebnoj metodologiji, za svakog sledećeg člana domaćinstva, ona bila manja. Kako kaže Žarko Šunderić, iz vladinog tima za primenu ove strategije, konkretna mera koju je predsednik predložio ne nalazi se, tako navedena, u strategiji. U tom zvaničnom dokumentu, dodaje on, navedeni su potezi koji će na duži rok smanjiti stepen bede u našoj zemlji, a koji imaju veze sa predsednikovim obećanjem.
- Jedna od takvih mera je i osmišljavanje programa za podsticanje zapošljavanja mladih, nalaženja radnih mesta za invalide, kao i državne subvencije od dve do pet hiljada evra za svakog novozaposlenog. Sada je potrebno reagovanje u trenutnoj situaciji. Označiti grupu najsiromašnijih i osmisliti mere koje će pomoći samo njima, a ne svim građanima - objasnio je Šunderić.
Danijel Cvjetićanin, rektor BK univerziteta, ističe da se dosad socijalna politika vodila neselektivno, pa smo dolazili u apsurdne situacije da su od pojevtinjenja struje najviše koristi imali oni koji je najviše troše, odnosno najbogatiji.
- Izrada socijalnih karata je obiman i težak posao. Naša država je dosad bila lenja za takve stvari i uvek se odlučivala za lakše metode. Jedan od mogućih scenarija je da, kad se po nekoliko kriterijuma odredi sloj najugroženijih, onda na scenu stupa država. Onima koji se nalaze ispod linije siromaštva, primera radi, država pokriva troškove za struju ili komunalije, ali samo do izvesne mere! Jer, tu je veliki rizik od zloupotrebe. Ne može neko ko plaća vodu upola jevtinije da to iskoristi i, recimo, u bašti gaji povrće. Ili da sa jevtinijom strujom otvori farmu pilića i tako "potuče" konkurenciju - upozorava Cvjetićanin.
Danilo Šuković, direktor Centra za ekonomska istraživanja Instituta društvenih nauka, pak objašnjava da su nivo cena i socijalna politika dve potpuno odvojene stvari. Tržište formira cene, a država brine o siromašnima.
- U kratkom roku su ovakve mere moguće, ali na duži rok, one su pogubne za privredu. Najefikasniji metod za smanjenje cena je dolazak konkurencije i to država treba da obezbedi, a ne da se meša u tržišne odnose. Čini mi se da mi za izradu socijalnih karata sada nemamo vremena. To je složeno pitanje i pre nego što se pređe na taj posao prvo treba iskoreniti sivu ekonomiju. Mislim da je vreme za to proćerdano - smatra Šuković.
A. Nikolić
-----------------------------------------------------------
Ulje i preko sto dinara
Iako padaju cene pšenice i kukuruza, poskupeo hleb
 Novi Sad – Uredba Vlade Republike Srbije o privremenom ograničenju izvoza, "potpomognuta" češćim i mestimično obilnim padavinama, dala je  konkretne rezultate kada je reč o kretanju cena, pre svega, žitarica.
To se najbolje može videti na Produktnoj berzi u Novom Sadu, jednom od naših najpouzdanijih pokazatelja domaćih tržišnih kretanja u agraru, gde je cena tokom prošle nedelje, kako tvrde na Berzi, dostigla odavno nezabeležen maksimum, da bi juče ova žitarica ostvarila cenu od 14,30 dinara po kilogramu bez PDV-a.
Na Produktnoj berzi, iako je izvesnih količina pšenice bilo u ponudi, juče se nije trgovalo hlebnim žitom, a poslednja ostvarena cena bila je uoči vikenda 14 dinara za kilogram bez PDV-a.
Na neformalnom tržištu u Vojvodini ove žitarice takođe pokazuju osetnu tendenciju pada cena, a stručnjaci ukazuju da je njihov novi skok u skorijem periodu malo verovatan i da će se, bar dok je na snazi vladina uredba, one kolebati u najgorem slučaju oko trenutnih iznosa.
To je kasno u slučaju već povećanih cena hleba, mada je primetno da veliki broj njih uobičajenu veknu od pola kilograma od brašna tipa 500 nije korigovao sa 25 na 35 dinara, kako je odlučio Upravni odbor Unije pekara Vojvodine, već na oko 30 dinara. Svojevrsna borba za tržište uticala je da se, recimo, u Gradskoj pekari "Hleb", koja je najveći snabdevač Novosađana, vekna i juče prodavala po starim cenama, od pre kampanje poskupljenja.
Najveći haos na tržištu, međutim, stvorili su proizvođači jestivog ulja koji su, mada žetva suncokreta počinje tek ovih dana i sigurno neće ići u proizvodnju do kasne jeseni, podigli cene u tihom savezu sa trgovcima bez ikakvog obrazloženja i na zaprepašćenje potrošača. U pojedinim trgovinama maloprodajne cene ulja iz starih zaliha već premašuju stotinu dinara. Jedino je somborsko "Sunce" bilo umerenije sa cenom od oko 82 dinara, dok je zejtin ostalih proizvođača poskupeo i do 40 procenata. Zbog toga su saveti potrošača u većem broju vojvođanskih opština zatražili da na tržištu jestivog ulja interveniše država iz robnih rezervi, a nadležne inspekcije da se pozabave maržom trgovaca.
S. Živković

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Kobna velika brzina
U četiri teške saobraćajne nesreće proteklog vikenda poginulo je osmoro ljudi, a 11 osoba je teže i lakše povređeno. Tri osobe poginule su u udesu koji se dogodio na putu Nova Varoš - Zlatibor, dve u saobraćajnoj nesreći u Merošini kod Niša, jedna u Beogradu, dok je jedan pešak poginuo u Obrenovcu. Nastradao je i vozač iz Stare Moravice kada je prekjuče udario u autobus na liniji Subotica - Sombor.Prema podacima Uprave saobraćajne policije, za poslednjih osam dana na putevima Srbije dogodilo se oko 200 težih nezgoda, u kojima je poginulo 18 osoba, dok je povređeno 214 ljudi. Blagoje Milinić, zamenik načelnika Uprave saobraćajne policije, kaže za "Politiku" da se u julu ove godine na putevima dogodilo 1.725 nezgoda sa nastradalim licima. Poginulo je 96, a povređeno je 2344 osoba. U poređenju sa istim mesecom prošle godine, zabeleženo je smanjenje broja nezgoda za pet odsto, dok je broj nastradalih povećan za oko 14 odsto. Statistika ukazuje da se saobraćajne nesreće češće dešavaju u letnjem periodu, i to od jula do oktobra, u odnosu na zimski period kada su vozači oprezniji zbog težih uslova vožnje, kao što su poledica, klizav kolovoz ili sneg. Milinić kaže da uzroke zbog kojih se leti dešava više nezgoda treba tražiti u češćem korišćenju vozila ali i u smanjenoj usredsređenosti vozača. 
- Koncentracija se smanjuje pre svega zbog visokih temperatura, promene vazdušnog pritiska koji utiče na ljude sa hroničnim oboljenjima, poput povišenog krvnog pritiska i šećera. U letnjem periodu se dešava više nesreća kojima prethodi infarkt ili pogoršanje zdravstvenog stanja vozača - kaže Milinić. 
Sto radara za celu Srbiju
Posle ovako teških nesreća koje su se dogodile proteklog vikenda, naravno da se postavlja pitanje kako sprečiti tragedije. Jedno od rešenja srpski Komitet za bezbednost saobraćaja vidi u usvajanju novog zakona o bezbednosti saobraćaja koji je sačinjen pre više od godinu dana. Zbog toga je komitet pozvao vladu i Skupštinu Srbije da hitno usvoje ovaj zakon. Ovaj komitet smatra da bi usvajanjem tog zakona u Srbiji bilo spaseno najmanje 100 ljudi godišnje, jer je njime predviđeno oštrije kažnjavanje vozača i kazne za nadležne koji ne održavaju puteve i signalizaciju. Predlog novog zakona propisuje i kvalitetniju obuku u auto-školama i mnoge druge mere, a pripremljen je po uzoru na zakone država Evropske unije u kojima se broj poginulih u saobraćajnim udesima smanjuje, uprkos povećanju broja vozila. 
Međutim, ovo mišljenje je vladalo i početkom 2002. godine, kada je donet Zakon o bezbednosti saobraćaja na putevima, kojim su novčane kazne za prekršioce postale drastično velike. Mnogi i danas veruju da će se upravo na taj način postići veća bezbednost u saobraćaju, ali, upućeniji tvrde da je pravi problem nedisciplina vozača i pešaka. Kada je zakon stupio na snagu, policija je intenzivno kažnjavala sve koji su pravili prekršaje u saobraćaju i rezultati su u prvih mesec dana bili više nego odlični. Niko nije prelazio ulicu na mestima gde nema pešačkog prelaza, gotovo svi su počeli da se vezuju bezbednosnim pojasevima, a statistike su pokazale da je manje sugrađana vozilo u alkoholisanom stanju. Međutim, vremenom, akcija sprovođenja zakona je slabila što pokazuje i manji broj saobraćajnih policajaca na ulicama, a vozači i pešaci su ponovo počeli da krše saobraćajne propise. 
Dakle, nije problem u donošenju zakona, već u njegovoj primeni. Značajna bi trebalo da bude i uloga sudova za prekršaje, koji obično ne reaguju blagovremeno u izricanju kazni. Jer, kazna koja se izrekne posle šest meseci ili godinu dana nema isti efekat kao kazna koja je naplaćena posle mesec dana. 
Neosporno, glavni problem u saobraćaju jeste neprilagođena brzina zbog koje se dešava najčešći broj nesreća. Na drugom i trećem mestu uzroka saobraćajnih nesreća nalazi se preticanje i nepoštovanje prvenstva prolaza. Blagoje Milinić, zamenik načelnika Uprave saobraćajne policije MUP-a Srbije, kaže za "Politiku" da postoje tri grupe vozača koji voze neprilagođenom brzinom. U prvu grupu spadaju vozači koji previše veruju u pouzdanost svojih vozila, pre svega misle da većom brzinom mogu lako da savladaju opasne krivine. Drugu grupu čine arogantni i prepotentni vozači koji misle da su toliko dobri da za njih ne postoji ograničenje brzine. Treću grupu čine oni koji se upoređuju sa drugima, pa povećavaju brzinu kad vide da drugi to čine.
Milinić kaže da je za prvih sedam meseci ove godine napisano 130.000 kazni zbog nepoštovanja propisane brzine. 
Postoje mišljenja da bi broj saobraćajnih nesreća bio smanjen ukoliko bi policija postavljala radare na manjoj udaljenosti, nego što sada radi. Na primer, ako je radar postavljen na svakih pet ili deset kilometara, onda vozači ne bi mogli nezapaženo da razviju veliku brzinu, pa bi samim tim rizik od nesreća bio znatno smanjen. Milinić kaže da saobraćajna policija svakodnevno angažuje oko 100 radarskih uređaja. Oni se postavljaju na onim deonicama puteva gde se češće događaju nesreće.

Patrole samo na rizičnim deonicama
- Svakom rasporedu saobraćajne patrole prethodi analiza o tome koja je deonica puta rizična. Recimo, negde se na pet kilometara puta nalazi čak dva radara, dok negde na 40 kilometara nema nijedne radarske stanice - kaže Milinić.
S druge strane, poslednjih meseci svedoci smo intenzivnog reklamiranja radar detektora i laserskih ometača radara. Prvi uređaj vozačima služi da otkrije, a drugi da ometa policijsku radarsku kontrolu. Na propagandnom materijalu, između ostalog, navedeno je i to da je osnovna njihova svrha da pomognu bezbednijoj vožnji u saglasnosti sa ograničenjima brzine.
Radar detektor stvara kod vozača lažnu predstavu o tome da može da vozi neograničenom brzinom, a da za to neće biti kažnjen. Neki pribegavaju i tabletama "antipolicaj" koje zavaravaju aparat za merenje alkohola u krvi. Možda će takvi vozači izbeći novčanu kaznu ali teško da će izbeći saobraćajnu nezgodu. Šta je važnije - život ili izbegavanje plaćanja novčane kazne koja je minorna u odnosu na moguće posledice sudara. 
Milinić kaže da ugradnja i korišćenje uređaja koji ometaju policijske radare uvodi vozača u krivično delo ometanja ovlašćenog službenog lica u obavljanju poslova bezbednosti, koje je zakonom kažnjivo i do tri godine zatvora.
- Otkrivanje ovih uređaja je veoma jednostavno jer policijski radar ne reaguje na to vozilo i ono je, uslovno rečeno, odmah fiksirano - naglašava Milinić. 
Danijela VukosavljevićDušan Telesković

Saslušani prvi svedoci o švercu cigareta
Prvi svedoci u istrazi protiv takozvane duvanske mafije dali su izjave juče pred istražnim sudijom Specijalnog suda Vučkom Mirčićem. Njihovi iskazi odnose se na grupu koju je, kako se sumnja, predvodio Stanko Subotić Cane.
– Saslušani su svedoci koji su radili u finansijskoj policiji, koja je tada bila u okviru Republičke uprave javnih prihoda. Ti policajci su vršili kontrolu poreza i javnih dažbina. Predloženo je saslušanje većeg broja svedoka. Oni će biti saslušani tokom ove i naredne nedelje – rekao nam je istražni sudija Vučko Mirčić.
Stanko Subotić Cane osumnjičen je za šverc duvana, preko firme "Mia", kojim je država oštećena za više desetina miliona evra. Za njim je raspisana međunarodna poternica, kao i za Mirjanom Marković, udovicom Slobodana Miloševića, bivšeg predsednika SRJ, njihovim sinom Markom Miloševićem, zatim za Bojanom Bajrušević, udovicom Vladimira Kovačevića Trefa, saradnika Marka Miloševića.
Specijalni sud za sada nije obavešten o tome da li je i šta učinjeno da se odbegli osumnjičeni nađu iza brave. 
U slučaju poznatom kao "duvanska mafija" pokrenuta su tri odvojena sudska postupka, odnosno tri istrage. U prvoj je kao vođa grupe imenovan Subotić, a ispod njega u hijerarhiji je Mihalj Kertes, bivši direktor Savezne uprave carina. Ova grupa, prema rešenju o sprovođenju istrage, imala je 15 članova. U pritvoru su Milan Ranković, Nebojša Nikolić, Milan Milanović, Drago Dodeski, Ivana Olujić, Miodrag Zavišić, Milovan Popivoda, Miroslav Pešić i Luka Nenadić, dok se, pored Stanka Subotića, traga za još četvoricom osumnjičenih: Nikolom Miloševićem, Ivanom Krčmaričić, Jovicom Ranđelovićem i Stevanom Banovićem. Među osumnjičenima u ovom postupku u pritvoru je i Mihalj Kertes, ali ne zbog ove istrage, već zbog optužnice za slučaj iznošenja srpskog novca na Kipar.
Drugu istragu, protiv Marka Miloševića, Mirjane Marković, Bojane Bajrušević i još šest osoba, uključujući i Mihalja Kertesa, vodi istražni sudija Nebojša Živković. Sumnja se da su ove dve grupe trgovale na potpuno različite načine. Kako nam je objašnjeno, u njihovim malverzacijama nema ničeg zajedničkog, sem umešanosti Mihalja Kertesa. Treću grupu, koja je u medijima poznata kao "Badžina grupa", kako se sumnja, predvodio je Siniša Stojičić, brat pokojnog Radovana Stojičića Badže, zamenika ministra policije, čija likvidacija nikada nije rasvetljena.

BLjESAK OLUJE
Tema, nažalost, nije nimalo godišnjeodmorska, "letnja", pitka i laka. Naprotiv. Kao i sve što ima veze sa srpsko-hrvatskim odnosima, stvar je komplikovana, mučna i višeslojna. A gledano iz ugla beogradske kulturne i političke elite, još i prilično neatraktivna, neaktuelna i demodirana, budući da i zvanična srpska politika i kolektivna nacionalna podsvest već više od deset godina svojski nastoje da ovu tugaljivu temu "Republike Srpske Krajine" i, uopšte, problem Srba u Hrvatskoj drže što dalje od očiju, svesti i interesovanja javnosti. I što je posebno interesantno, uprkos verovatno različitim motivima, u tom prećutkivanju gotovo da nije bilo razlike između Miloševića i njegovih dosovskih naslednika.
Psihološki je to sasvim razumljivo – na sličan je način, recimo, srpska politika sve donedavno okretala glavu od bosanskih Srba i problema Republike Srpske, a i danas se to čini sa Crnom Gorom i tamošnjim "srpskim pitanjem". Niko ne voli da se podseća na neuspehe, poraze i stvari koje zahtevaju preispitivanje, izazivaju stid ili kajanje. 
Razumljivo je, dakle, zašto se i stara i nova srpska politika nerado seća krajiške tragedije. Jedni su joj direktno i indirektno doprineli, a drugi, pored ostalog, zahvaljujući toj i sličnim nesrećama, dvehiljadite, konačno došli na vlast. A ovaj zaborav bi bio još i daleko veći da se svakog avgusta u Hrvatskoj tako euforično, svečano i provokativno ne obeležava pad Krajine, odnosno osvajanje/oslobađanje Knina i uspostava "hrvatskog državnog suvereniteta nad privremeno okupiranim teritorijama". Taj 5. avgust Hrvatska zvanično proslavlja kao "Dan pobede u domovinskom ratu", a Srbija nezvanično obeležava kao dan poraza i sećanja na nevine krajiške žrtve. Naravno da iz razumljivih razloga Srbi i Hrvati verovatno nikada neće moći da se sa istim emocijama sećaju tih avgustovskih događaja, ali je teško objašnjivo zašto hrvatski zvaničnici, i to oni kojima su – poput Stjepana Mesića – inače puna usta govora o pomirenju i dobrosusedskim odnosima, imaju potrebu da svaki put stave još malo soli na ionako teško zacelivu ranu. 
Tako je i ovoga puta, reagujući na beogradske komemoracije prilikom kojih su se mogle čuti reči kao što su "zločin" i "etničko čišćenje", hrvatski predsednik ljutito (pre)poručio da bi "bilo dobro da u Srbiji konačno shvate da je Milošević bio taj koji je Hrvatskoj nametnuo ratnu opciju, te da, shvativši gde je rat planiran i odakle je vođen, dožive katarzu". Mesiću se u istom tonu pridružio i premijer Sanader izjavivši da "u Beogradu još nisu shvatili da su oni izvršili agresiju i dok to ne naprave, dok se ne suoče s prošlošću, neće biti dobro". Konačno, kako izveštava "Politika", izvesni Davor Marijan upravo je "naučno" dokazao da u "Oluji", sem manjih pojedinačnih incidenata, nije bilo nikakvog etničkog čišćenja i da su Srbi iz Hrvatske "otišli svojom voljom", zato što tu više nisu želeli da žive i u strahu od odgovornosti za ono što su učinili Hrvatima(!?)         
Već čujem komentare Mesićevih beogradskih advokata: "Ipak moramo shvatiti da je rat vođen na njihovom terenu. Nisu hrvatski dobrovoljci prelazili u Srbiju, već obrnuto. Nisu topovi gađali Beograd i Čačak, već Vukovar i Dubrovnik". I to je naravno tačno. Ali se pri tome najčešće  zaboravlja, odnosno namerno previđa jedna "sitnica". Da,  sukob se odvijao na teritoriji Republike Hrvatske, ali je isto tako Republika Hrvatska bila deo (Socijalističke Federativne) Republike Jugoslavije, od koje se unilateralno otcepila, a u toj (Socijalističkoj) Republici Hrvatskoj Srbi su, ne slučajno, predstavljali ravnopravan i konstitutivni narod. Isto tako, nema sumnje da se iz Beograda manipulisalo patnjama i strahovima krajiških Srba, ali je isto tako nesumnjivo da je obnavljanje proustaške retorike i simbolike od strane hrvatske hadezeovske vlasti uveliko podstaklo te strahove i olakšalo manipulaciju.
Nemam nameru, a ni prostora da ovde obnavljam beskonačnu – inače legitimnu – raspravu o tome ko je prvi počeo i ko je kriv, odnosno ko je krivlji za raspad države, secesiju, rat i zločine. Velikodušno prihvatam da Miloševićeva/srpska/moja odgovornost u tome nipošto nije beznačajna i mala. Ali već zbog istine i zdravog razuma naprosto nije moguće progutati oficijelnu hrvatsku verziju ovih događaja. Pogotovo sada, nakon objavljenih transkripta i audio zapisa brionskog savetovanja hrvatskog vojnog i političkog vrha iz kojih se, na primer, jasno vidi i čuje da će se ići na izazivanje incidenta na autoputu koji će biti iskorišćen kao povod za "Oluju", da se akcija pokreće nezavisno od srpskog (ne)prihvatanja plana Z-4, da se sistematski planira etničko čišćenje čitavog prostora itd.     
Ponekad se iz srpskih političkih krugova može čuti i sledeće rezonovanje: "Ma, jeste sve to tako, ali šta da se radi. Oni su pobedili, mi smo izgubili, a i moramo gledati napred, zbog budućnosti i dobrosusedskih odnosa". I to je donekle tačno. Ali za saradnju je, baš kao i za svađu, potrebno dvoje. Zato ne bi bilo loše kada bi Hrvatska svoju spremnost na "unapređenje dobrosusedskih odnosa" potkrepila i nekim konkretnijim merama – na primer povlačenjem dela od nekoliko hiljada često besmislenih tajnih i javnih optužnica, koje vise kao stalna pretnja nad glavom praktično svakog eventualnog srpskog povratnika; ili, recimo, vraćanjem četrdesetak hiljada oduzetih srpskih stanova i stanarskih prava – a ne samo prijateljskim ugošćavanjem pojedinih srpskih bogataša i zaslužnih um(j)etnika po jahtama i jadranskim otocima. Uostalom, evo jednog konkretnog predloga. Povlačenje tužbe za genocid pred Međunarodnim sudom pravde u Hagu mogao bi biti taj prvi korak i konkretna demonstracija hrvatske želje za dobrim srpsko-hrvatskim odnosima. Tim pre što su, čak i po ocenama samih hrvatskih pravnih zastupnika, šanse na uspeh ove tužbe gotovo ravne nuli, tako da materijalne štete od ovog gesta ne bi bilo, a psihološki i simbolički dobitak po srpsko-hrvatske odnose bio bi ogroman. Glavni urednik časopisa "Nova srpska politička misao"

Srce ubija muškarce, a glava žene
Tegobe zbog povišenog krvnog pritiska, dijabetesa, astme i čira na želucu, bolesti kardiovaskularnog sistema i koštano-mišićnog sistema, ali i različite vrste kancera najčešći su zdravstveni problemi s kojima se suočavaju pripadnici jačeg pola u Srbiji. Istraživanja pokazuju i da muškarci u našoj zemlji ne odlaze na redovne sistematske preglede i da imaju tradicionalni stav da neće baš njih da "zakači" neka boljka. Osim tumora, moždani udari i infarkti su među vodećim bolestima zbog kojih stanovnice Srbije najčešće stradaju ili odlaze na dugotrajno lečenje. Kod žena rak pluća ranije se nije javljao u velikoj meri, a sada se polako izjednačava broj obolelih muškaraca i žena. 
Iako muškarci manje pate od depresije od žena, poslednji podaci govore da oni više boluju od duševnih poremećaja i poremećaja u ponašanju. U 2005. godini pomoć stručnjaka iz ove oblasti potražilo je 17.865 pripadnika muškog, a za četiri hiljade manje pripadnica nežnijeg pola.– Iako ne podela na "muške" i "ženske" bolesti,  činjenica je da od jednih oboljenja češće obolevaju pripadnici jačeg, a od drugih nežnijeg pola – objašnjava za "Politiku" dr Siniša Pavlović, direktor Instituta za kardiovaskularne bolesti Kliničkog centra Srbije. On kaže da stope učestalosti bolesti uvek pokazuju koje oboljenje "uzima danak" u narodu, pa tako, recimo, sva istraživanja pokazuju da se infarkt češće javlja kod muškaraca, a moždani udar kod žena.

Duševni poremećaji, prostata i srce
Tegobe zbog povišenog krvnog pritiska, dijabetesa, astme i čira na želucu, bolesti kardiovaskularnog sistema i koštano-mišićnog sistema, ali i različite vrste kancera najčešći su zdravstveni problemi s kojima se suočavaju pripadnici jačeg pola u Srbiji.Nimalo ne deluje optimistično činjenica da u našoj zemlji svakih 18 minuta jedna osoba umre zbog srčanih oboljenja, ali i da se godišnje oko 71.000 pripadnika jačeg pola javi lekaru zbog problema sa bolestima sistema krvotoka. Prema rečima docenta dr Siniše Pavlovića, direktora Instituta za kardiovaskularne bolesti Kliničkog centra Srbije, najopasnija bolest kardiovaskularnog sistema je ateroskleroza. On napominje da je u periodu od 2001. do 2005. godine stopa smrtnosti od ovih oboljenja kod muškaraca porasla za deset odsto. – Tačno je da mnogi muškarci imaju problema i s hipertenzijom, koja se može kontrolisati u toku života, ali ne i izlečiti. Hipertenzija je opasna onda kada krvni sudovi više ne mogu da podnesu tako visok pritisak, pa čovek tada doživi infarkt ili moždani udar. Naš narod mora da shvati da se krvni pritisak 150/80 smatra povišenim i opasnim. Oko 10 odsto poziva Hitnoj pomoći upućeno je upravo zbog ovog problema. Svetski stručnjaci sada u faktor rizika ubrajaju i obim struka, pa tako pripadnici jačeg pola moraju da imaju na umu da on ne sme da prevazilazi 102 santimetra – istakao je dr Pavlović.
Lekari objašnjavaju da su se pacijenti koji su preživeli infarkt najčešće žalili na pečenje u grudima, otežano disanje i vrlo jak bol koji se širi u vrat, levo rame, ruku, prste leve šake.
Iako muškarci manje pate od depresije od žena, poslednji podaci govore da oni više boluju od duševnih poremećaja i poremećaja u ponašanju. U 2005. godini pomoć stručnjaka iz ove oblasti potražilo je 17.865 pripadnika muškog, a za četiri hiljade manje pripadnica nežnijeg pola. Lekari upozoravaju i da oko 35.000 mladića pati zbog poststresnog sindroma zbog učestvovanja na ratištima širom bivše Jugoslavije, ali i da ih oko 32.000 godišnje završi u bolnici zbog posledica povreda ili trovanja.
Ipak, jedno od najčešćih oboljenja je kancer, koji se godišnje dijagnostifikuje kod 50.000 muškaraca.
– Jači pol najviše oboleva od karcinoma pluća, debelog creva i prostate. Problem je što se starosna granica pacijenata stalno pomera ka mlađim ljudima. Za nastanak raka pluća je poznato da veliki uticaj imaju cigarete, a prvi simptom kod tumora debelog creva je pojava krvi u stolici. Kada je reč o kanceru prostate, važno je naterati ljude da urade PSA marker koji može da ukaže da se nešto dešava. Nažalost, za mnoge slučajeve nemamo rešenja, jer je bolest utvrđena u poodmakloj fazi – kaže profesor dr Nenad Borojević, direktor Instituta za onkologiju i radiologiju KCS.
Budući da naši muškarci često vole da izigravaju mačo-tipove dokazujući svoju snagu, nije ni čudo što su ordinacije pune tridesetogodišnjaka koji traže pomoć zbog problema sa kičmom. 
Dr Iva Berisavac, direktor KBC "Zemun", napominje da jednu od najčešćih tegoba predstavlja diskus hernija, koja može da izazove i ozbiljne komplikacije.
– Ljudi danas mnogo vremena provode sedeći, što dovodi do slabljenja leđnih mišića. Zbog toga svako naglo podizanje teških predmeta dovodi do pomeranja diska, zaštitnog jastučića koji se nalazi između kičmenih pršljenova. Kad se on pomeri, dolazi do pritiskanja kičmenih nerava, što izaziva jak bol u leđima i trnjenje u nogama. To se gotovo nikad ne dešava zemljoradnicima, jer se fizički naprežu, ali je rasprostranjeno među muškarcima koji žive u gradu – dodao je dr Berisavac.
Lekari objašnjavaju da muškarcima, ipak, najviše glavobolje zadaje prostata, žlezda koja predstavlja deo muškog reproduktivnog sistema.
– Probleme sa prostatom imaju uglavnom muškarci stariji od 50 godina. Da bi se izbegle komplikacije, stalno apelujemo na ljude da se javljaju svojim urolozima barem jednom godišnje – smatra docent dr Aleksandar Milošević, načelnik Centra za urologiju KBC "Zvezdara".
Stresovi na poslu, loša ishrana, nalivanje alkoholom i kafom u neograničenim količinama, pušenje, ali i često korišćenje antireumatskih lekova i antibiotika najviše su uticali na to da muškarci u Srbiji trpe velike bolove zbog čira na želucu. Međutim, iako su se žene češće javljale medicinarima zbog napada astme, dokazano je da veliki broj mladića dugo trpi gušenja praćena zviždanjem u grudima, suv nadražajni kašalj, osećaj nedostatka vazduha i kašalj koji se pojačava pri fizičkom naporu.

Glavobolje, žuč i prelomi
U našoj zemlji svake godine registruje se oko 3.700 žena koje prvi put obolele od raka dojke, što je više od četvrtine svih zloćudnih bolesti kod žena. - Definitivno je da duvan utiče na pojavu 30 odsto svih malignih oboljenja. Kod žena rak pluća ranije se nije u velikoj meri javljao, a sada se polako izjednačava broj obolelih muškaraca i žena. Za deset godina imaćemo još drastičnije podatke. Još neki od faktora rizika su i rana prva menstruacija, kasna menopauza, nerađanje, kasni prvi porađaj, ali i nedojenje, jer su sva ta stanja u vezi sa produženim dejstvom hormona na tkivo dojke. Oko 1.300 žena godišnje oboli od raka grlića materice, a tri stotine manje od kancera debelog creva - naglasio je dr Spaso Anđelić, iz Ginekološko-akušerske klinike "Narodni front" u Beogradu.Osim tumora, moždani udari i infarkti su među vodećim bolestima zbog kojih stanovnice Srbije najčešće stradaju ili odlaze na dugotrajno lečenje. Rezultati istraživanja iz 2005. godine govore da je više od 60.000 žena godišnje prinuđeno da traži pomoć stručnjaka zbog oboljenja sistema krvotoka.Takođe, u prošloj godini, oko sedam odsto žena bolovalo je zbog tegoba koje izaziva oboljenje žučne kese. Dr Tamara Lukić, gastroenterolog Kliničko-bolničkog centra "Bežanijska kosa", kaže da pacijentkinje najčešće javljaju lekarima ove kuće onda kada već imaju upalu žučne kese ili simptome koji ukazuju na postojanje kamena u žučnoj kesi.
- Kod žena se češće javlja kamen u žučnoj kesi, posebno posle porođaja, što je povezano sa specifičnim hormonskim promenama. U velikoj meri upala žučne kese i pojava kamena u žuči posledica je nepravilnog načina ishrane i teškog menjanja navika u ishrani. Budući da smo nacija koja je poznata po tome da voli dobar zalogaj i dobru "kapljicu", treba učiniti napor prema zdravijem i pravilnijem načinu izbora hrane, posebno ako u porodici neko ima problema sa žučnom kesom - istakla je dr Tamara Lukić.
Zbog trke za karijerom, podizanja porodice, poslova u kući, iz godine u godinu se povećava broj žena koje su pod stresom. Istraživanja pokazuju da je gotovo polovina pripadnica nežnijeg pola pod stresom zbog svakodnevnih životnih problema, a da su to uglavnom žene višeg socio-ekonomskog statusa koje žive u gradovima, posebno u Vojvodini ili jugoistočnoj Srbiji.
- Većina barem jednom u životu doživi iskustvo depresije, ali ne kao duševne bolesti. Zbog problema koje imaju, menjaju svoje ponašanje, postaju bezvoljne, nezadovoljne, gube menstrualni ciklus, često im lupa srce i više se znoje. Umesto da dođu kod psihijatra, one lutaju od interniste do ginekologa tražeći razloge za svoje stanje - istakao je psihijatar dr Zoran Đurić, iz Instituta za neuropsihijatrijske bolesti "Dr Laza Lazarević".
Većina žena se, za razliku od muškaraca, češće susreće sa upornim infekcijama mokraćnih kanala, a lekari objašnjavaju da se ovaj problem često javlja i u trudnoći. Statistika govori da je pre dve godine u bolnicama širom zemlje zadržano oko 33.000 pripadnica slabijeg pola zbog bolesti mokraćno-polnog sistema, a da je čak deset hiljada manje muškaraca imalo tegobe zbog ovog oboljenja. Samo zbog problema sa bubrezima, lekarima se u prošloj godini javilo 6,9 odsto žena.
- Česte su upale bubrega, a kod trećine obolelih dolazi do skvrčavanja ovog organa i potrebna je dijaliza i transplantacija. Veliki problem je i oštećenje bubrega kod dijabetičara, jer 13 odsto pacijenata na dijalizi ima šećernu bolest. Tu su i žene koje pate zbog pojave kamenaca u bubregu, ili zbog toga što imaju policistične bubrege - navodi pukovnik profesor dr Đoko Maksić, nefrolog i načelnik Dijagnostičko-polikliničkog centra Vojnomedicinske akademije.
Podaci ukazuju da se sa anemijom i osteoporozom češće susreću pripadnice slabijeg pola, ali i da ih više "pogađaju" migrene nego njihove partnere. Poslednje statistike kažu da kod nas oko 5,3 odsto građanki mora povremeno da leči anemiju, a da zbog migrenoznih glavobolja lekare posećuje 5,5 odsto njih.
- Prelom kostiju zbog osteoporoze u Beogradu smo u jednom istraživanju registrovali kod 15,9 odsto žena i 8,7 odsto muškaraca uzrasta od 20 do 80 godina - objasnila je profesor dr Nada Filipović, iz Instituta za reumatologiju.
Analize istraživanja zdravlja nacije svedoče i da su žene više podložne tome da uzimaju lekove na svoju ruku. Tako je utvrđeno da 33,5 odsto žena samoinicijativno koristi medikamente, najčešće protiv glavobolje, hipertenzije, bolova u grudima, ali i vitamine i minerale i razne vrste sedativa.

Ključar "zlatne kapije Beograda"
I država i građani morali bi da se raduju zbog toga što je "Plaza centar" kupio zgradu Saveznog MUP-a u Ulici kneza Miloša u Beogradu, uništenu 1999. godine tokom bombardovanja NATO-a, uveren je Žarko Pavlović, koji je uporno posredovao u kupoprodaji ovog zdanja da bi konačno trijumfovao na četvrtom tenderu. Tokom prodaje, koja je trajala bezmalo godinu dana, Pavlović je zastupao firme različitih naziva, a njegova poslovna strategija se isplatila, jer je na kraju zgradu dobio po povoljnijoj ceni. Kako je "Plaza centar", multinacionalna kompanija u vlasništvu izraelskog milionera Motija Zisera, odlučio da za posrednika u kupovini odabere baš Žarka Pavlovića, biznismena poznatog po dobrim vezama sa obe strane zakona, uključujući tu i pokojnog Arkana, Jocu Amsterdama i Andriju Draškovića? 
Ziser je, po svemu sudeći, napravio odličan posao u Beogradu. 
Pavlović je, naime, na četvrtom tenderu za prodaju zgrade policije nastupio u dvostrukoj ulozi, kao zastupnik firmi "Plaza grupe" (ponudili 34 miliona evra) i "Total Holideja" (29,1) koje su u konkurenciji četiri ponuđača zauzele prva dva mesta. S obzirom na to da su obe firme u vlasništvu "Plaze", odnosno izraelskog milionera Motija Zisera, Pavlović je povukao veću ponudu i potpisao ugovor sa Republičkom direkcijom za imovinu u ime "Total Holideja".
– Zakon dozvoljava da budem predstavnik više ponuđača. Konkurisao sam u ime dve firme pod okriljem iste kompanije. Ponudio sam jednu realnu cenu i drugu koja je bila nerealno visoka kako bih osigurao primat u ponudama. Kada sam video da su tenderske uslove ispunile samo moje dve ponude, a da konkurencija nije imala ni svu potrebnu dokumentaciju, odlučio sam da kupim po nižoj ceni – objasnio je Pavlović. 
Pavlović je iskoristio zakonsku osnovu za sprovođenje ovakve poslovne strategije, potvrdili su u Direkciji za imovinu, kao i Nenad Nemanjić, direktor NVO "Transparentnost Srbija". Ipak, zašto je "Plaza" za svog zastupnika u kupovini zgrade MUP-a uzela baš Pavlovića, a ne nekoga od svojih menadžera? 
– Tender je bio tako napisan da je samo neko ko dobro poznaje ljude i prilike u Beogradu i Srbiji mogao da se snađe i proveri sve pojedinosti koje nisu objašnjene u konkursu. Potencijalni kupci su mogli da pročitaju svega stranicu i po teksta o mogućnostima gradnje na temeljima bombardovane zgrade za koju je trebalo da plate oko 30 miliona evra. Oni se u svetu nisu susretali sa takvom praksom, tamo je sve detaljno objašnjeno na stotinu stranica. Ali, kada sam gospodinu Ziseru, dugogodišnjem prijatelju, potvrdio da je reč o vrednom poslu i zakazao mu u istom danu četiri sastanka u Beogradu na najvišem nivou (sa ministrom za privredu i usluge Predragom Bubalom, Radmilom Hrustanović, zamenicom gradonačelnika Beograda, Đorđem Bobićem, glavnim beogradskim arhitektom, i Milanom Jankovićem, predsednikom Privredne komore Beograda), rešio je da investira u Srbiju. MUP je prva ali neće biti i poslednja njegova velika investicija u našoj zemlji, jer sam ga ubedio da njegova kompanija treba strateški da ulaže u Srbiji, a ne u Bugarskoj kako je on već planirao – kaže Pavlović. 
Pavlović kaže da je već angažovan da u ime izraelske kompanije napravi izbor investicija u svakom našem gradu u kojem živi više od 70.000 stanovnika, a u Beogradu je "Plaza" navodno već bacila oko na preostale zgrade u Ulici kneza Miloša, koje su razorene bombama NATO-a, republički MUP i Generalštab.
U Pavlovićev osoben šarm i sposobnost ubeđivanja ne treba sumnjati. Listajući arhivu "Politike" uoči razgovora sa veštim biznismenom, novinari "Politike" pročitali su i tekst Ljubiše Popovića objavljen 1993. u nedeljniku "Vreme" pod naslovom "Kruševac kao Palermo". Tekst je o Pavlovićevim navodnim vezama sa organizovanim kriminalom. Upravo smo Popovića zatekli u Pavlovićevoj kancelariji, u prijateljskom ćaskanju. Evo kako sam Pavlović tumači svoju beogradsku reputaciju: 
– Video sam da je poslednjih nekoliko meseci i žuta štampa o meni pisala kao o nekome čija je prošlost problematična, navodeći da sam bio prijatelj sa pokojnim Arkanom, pa da sam prijatelj sa Jocom Amsterdamom ili sa Andrijom Draškovićem, kao i da sam imao problema sa zakonom. Tačno je da sam bio ili jesam prijatelj sa tim ljudima, ali i sa mnogim drugima koji se ne pominju. Zašto niko nije napisao da sam prijatelj sa Draganom Stojkovićem Piksijem, sa Predragom Mijatovićem ili sa Dobricom Ćosićem? Istina je da sam početkom devedesetih godina dva puta hapšen, ali ne zbog kršenja zakona, već po nalogu tada svemoćne Mirjane Marković kojoj se nije dopalo što sam govorio protiv rata u bivšoj Jugoslaviji. Htela je da me zastraši, iako sam u to vreme trgovao lekovima i medicinskom opremom koji su u vreme sankcija bili preko potrebni našim građanima. Ipak, morao sam da napustim Srbiju jer su me prijatelji obavestili da sam dospeo na crnu listu gospođe Marković, a s njom nije bilo šale. Tokom bombardovanja Srbije 1999. godine takođe sam podigao glas protiv rata, kada sam predvodio antiratne demonstracije u Milanu – ispričao je Pavlović. 
Kasnije, u Francuskoj, odgovarao je, kako kaže, zbog privrednog prekršaja kada je kupio nedeklarisanu robu ne znajući da su "papiri" koje je uz nju dobio falsifikovani. Tvrdi da nikada nije učinio krivično delo, već se bavio biznisom i bio uspešan. – Ko radi, taj ponekad i greši, ali nisam neko ko se opterećuje prošlošću, već gledam u budućnost i želim da pomognem svojoj zemlji i njenim građanima. Uveren sam da će investicije "Plaze" promeniti ekonomsku sliku Srbije i srećan sam zbog svoje uloge u tome. Mogu da kažem da sam u Srbiju doveo najvećeg investitora, koji je prošle godine u Mađarskoj uložio šest milijardi evra. Stekao sam veoma ugledne prijatelje, moćne i bogate ljude u celom svetu kojima pomažem da dobro investiraju svoj novac. Neposrednost i šarm koje posedujem otvorili su mi mnoga vrata, a ja sam to umeo da iskoristim – ističe Pavlović, koji navodi da je završio srednju medicinsku školu u rodnom Kruševcu, a zatim višu ekonomsku školu u Beogradu i ekonomski fakultet u Zagrebu. Govori italijanski i ruski jezik. On najavljuje da će na mestu porušene zgrade MUP-a niknuti "zlatna kapija Beograda", ekskluzivni hotel, poslovni i tržni centar kakav još ne postoji na Balkanu.

Ustavna žalba i zbog dugih sporova
Novim Ustavom građanima je obezbeđeno i vrlo efikasno sredstvo za zaštitu ljudskih i manjinskih prava – ustavna žalba. U slučajevima kada su im ta prava povređena, a druga pravna sredstva ili ne postoje ili su već iscrpljena, mogu Ustavnom sudu Srbije da upute ustavnu žalbu. Istina, do sada nijedna takva žalba nije rešena, jer pomenuti sud, zbog nedostatka sudijskog kvoruma, ne funkcioniše od prošle jeseni. Međutim, posle letnje pauze očekuje se da se parlament pozabavi i izborom sudija USS i usvajanjem zakona o tom sudu i stvori pretpostavke za primenu ovog značajnog instituta. 
Ustavna žalba može se izjaviti protiv pojedinačnog akta ili radnje državnog organa ili organizacije kojoj je povereno javno ovlašćenje, a kojima se povređuju ili uskraćuju ljudska ili manjinska prava i slobode zajemčeni Ustavom, ako su iscrpljena ili nisu predviđena druga pravna sredstva ili je zakonom isključeno pravo na njihovu sudsku zaštitu. Ovakva odrednica zapisana je u radnoj verziji budućeg zakona o USS koju je sačinila posebna radna grupa Ministarstva pravde. Autori teksta, međutim, predvideli su i mogućnost da se ustavna žalba podnese i kada nisu iskorišćena sva pravna sredstva ukoliko je podnosiocu "povređeno pravo na suđenje u razumnom roku". 
Kako su dugotrajni sudski postupci najčešći razlog zbog koga se naši građani obraćaju Evropskom sudu za ljudska prava, treba očekivati da će ustavne žalbe po tom osnovu smanjiti broj domaćih tužbi u Strazburu. Sem onih koji se direktno smatraju oštećenim, ustavnu žalbu mogu podneti i "državni i drugi organ nadležan za praćenje i ostvarivanje ljudskih i manjinskih prava i sloboda". Žalba se, inače, mora podneti u roku od 30 dana od učinjene povrede prava, a u opravdanim slučajevima (koje procenjuje sud) taj rok može biti i nešto duži. Ovo moćno sredstvo zaštite ljudskih prava i sloboda ubuduće mogle bi da koriste i razrešene sudije, tužioci i njihovi zamenici koji u takvim prilikama nisu imali adekvatnu zaštitu.
Radna verzija zakona o USS predviđa i druge novine, pa i da predsednik Ustavnog suda ubuduće ima izabranog zamenika, što do sada nije bio slučaj. To možda izgleda kao manje važno pitanje, ali prošle jeseni, kada je dotadašnji predsednik USS Slobodan Vučetić otišao u penziju a novi nije blagovremeno izabran, pokazalo se da niko drugi nije mogao da zakaže sednicu tog suda, pa je rad ove institucije sve do sada blokiran. Zamenika bi, kao i predsednika USS, birale sudije iz svog sastava.
Radna verzija zakona, pored ostalog, razradila je i postupak koji se pred Ustavnim sudom vodi u slučaju da predsednik Republike povredi Ustav. Takav postupak može da pokrene Narodna skupština a sud mora da donese odluku u roku od 45 dana od prijama takvog zahteva .
M. Petrić

Podela Kosova vodi  velikoj Albaniji
Nemački izaslanik za razgovore o statusu Kosova juče je morao da raščišćava medijski "rusvaj" koji je napravio kada je novinarima potvrdio da bi se evropska "trojka" saglasila sa podelom Kosova "ako Srbi i Albanci to žele". Gaseći vatru koju je zapalilo i sam pomen podele Kosova, Išinger je u izjavi prištinskom "Zeriju" rekao da ni on, ni "trojka" ne predlažu, niti podržavaju, podelu Kosova. "Trojka" ne predlaže nijednu specifičnu opciju kao rešenje za status Kosova, posebno ne podelu, naglasio je nemački diplomata, uz napomenu da su neki mediji pogrešno interpretirali njegovu prekjučerašnju izjavu. 
Na pitanje da li podela Kosova može biti tema rasprave ako jedna od strana to predloži, Išinger je rekao da Priština i Beograd neće voditi raspravu o pitanjima o kojima prethodno nije postignuta saglasnost. 
"Ako se jedna strana ne slaže, onda se rasprava po specifičnom pitanju neće voditi", precizirao je Išinger. 
On je, na kraju posete trojice posrednika (EU, SAD, Rusija) Beogradu i Prištini, izjavio da je princip "trojke" da će se saglasiti sa bilo kojim rešenjem koje srpska i albanska strana postignu. 
"Mi kao ’trojka’ nećemo davati nikakve predloge, ni podelu, ni bilo šta drugo. No, jasno smo rekli obema stranama da je princip ’trojke’ da prihvati svaki dogovor koji strane uspeju da postignu. To uključuje sve opcije", precizirao je on. 
Tako je otvorena "tabu tema", odnosno pitanje podele Kosova, kako su to samo dan, dva pred dolazak "trojke" najavljivali neki zapadni analitičari i novinari (Britanac Tim Džuda, na primer). I dok zapadni analitičari smatraju da bi priča o korigovanju administrativnih granica mogla da posluži za ispipavanje pulsa Beograda i njegove spremnosti da pristane na podelu, dotle ruska štampa smatra da je otvaranje ovog pitanja dokaz da su pregovori zašli u ćorsokak. Moskovska "Gazeta" Išingerovu izjavu naziva "neočekivanom". 
"Autorstva" nad idejom o podeli, međutim, svi se odriču. Zvanično i srpska i albanska strana odbijaju i pomisao da bi o tome moglo da se pregovara. Ima onih koji smatraju da je važan tajming Išingerovih reči: Nemac u Beogradu ovo rešenje nije ni spomenuo, a na direktno pitanje novinara "Politike" rekao je da su početni principi Kontakt grupe i dalje na snazi (nema podele, nema povratka na stanje pre 1999. godine i nema ujedinjenja sa okolnim državama). Verovatno postoji razlog što se Išinger tek u Prištini odjednom setio da podela pokrajine više nije neprihvatljiva za međunarodnu zajednicu. 
Zvanični Beograd, međutim, tvrdi da je ideja o podeli pokrajine "još jedna podmetačina dela međunarodne zajednice i albanske političke elite u Prištini", kako kaže državni sekretar Ministarstva za Kosovo i Metohiju Dušan Proroković. 
"To je izlazna strategija za jedan deo Albanaca. Simptomatično je da su najveći zagovornici podele po principu upravo oni koji su bili i zagovornici nezavisnosti. To je albanska ideja koja se pre godinu dana pojavila u prištinskoj štampi u kojoj se govorilo o razmeni zone M (Mitrovica) za zonu B (Bujanovac). O tome se u Beogradu jedino govorilo 2001. godine, i to mnogo više iz okruženja pokojnog premijera Đinđića nego od njega samog. Podela je za nas potpuno neprihvatljiva", ističe Proroković
Državni sekretar napominje da se može očekivati da priču o podeli prati i veliki pritisak u srpskoj javnosti, i to onih krugova koji će takav svoj stav argumentovati rečenicom "bolje išta nego ništa".
U to bi se mogla uklopiti i tvrdnja bivšeg evropskog komesara za spoljnu politiku, potpredsednika Međunarodne krizne grupe Krisa Patena, koji u autorskom članku u slovenačkom "Delu" Beogradu pripisuje inicijativu za pokretanje pitanja podele. 
"Nastojanje Beograda da podeli pokrajinu" Paten naziva nastavkom politike Slobodana Miloševića, u nadi da će Albanci jednostrano proglasiti nezavisnost i tako podeliti međunarodnu zajednicu, ili pribeći nasilju, kako bi Srbi u njenim očima postati dobri, piše Paten. 
U izjavi za naš list, međutim, albanski intelektualac Dukađin Gorani kaže da je podela Kosova najoptimalnije rešenje za Albance koji pod tim pojmom podrazumevaju pre svega razmenu teritorija.
"Kada govorimo o podeli, mi podrazumevamo pre svega razmenu, sever Kosova za jug Srbije, jer ako Srbi dobiju sever i mi treba nešto da dobijemo. U tom slučaju ne bi postojala opasnost da se ne održe srpske enklave po Kosovu, što se ne može garantovati ako se radi o podeli koja podrazumeva da se kosovskim Albancima uzme deo teritorije bez kompenzacije. Ovo rešenje koje priželjkuje Beograd moglo bi Srbima da se vrati kao bumerang i trebalo bi da vode računa o tome šta žele", kaže Gorani. 
Naš sagovornik sa prištinskog Instituta za novinarstvo objašnjava da bi podela Kosova probudila dugogodišnji san kosovskih Albanaca da se ujedine sa Albanijom, jer bi Kosovo u tom slučaju bilo etnički čisto i ne bi bilo prepreka da se ostvari plan koji je bio osnova zahteva kosovskih Albanaca – da se otcepe od Srbije. Podela Kosova koja je, kako kaže Gorani, najoptimalnije rešenje za Albance, dala bi za pravo Albancima da otvore pitanje podele i Makedonije, Crne Gore,  juga Srbije, ali bi pokrenula i aspiracije Srba u Bosni i Hercegovini.
Prednost podele Kosova, za koju Zapad ranije nije hteo ni da čuje, sada i u Vašingtonu i Briselu vide kao nešto što bi bilo dogovorno rešenje. Samim tim ne bi moglo da posluži bosanskim Srbima da za sebe traže ono što bi, nezavisnošću celog Kosova, dobili kosovski Albanci. Osim toga, srpsko-albanski dogovor skinuo bi sa dnevnog reda pitanje presedana sticanja nezavisnosti na kosovski način. Pristajanje Amerikanaca na podelu Kosova (oni su bili ti koji su u Kontakt grupi ranije insistirali da to ne dolazi u obzir) svedoči o nervozi u Stejt departmentu, koji strahuje da neće moći da pridobije sve zemlje Evropske unije za unilateralno priznanje nezavisnosti Kosova, ukoliko to bude jedini način da ispune obećanje dato Albancima. Ukoliko bi "pao" takav dogovor, Amerikanci ne samo što bi ispunili albanski san o nezavisnosti, nego bi to uradili i u roku koji su sebi zadali, dakle, pre odlaska Buša sa mesta predsednika SAD. Američki predsednički izbori biće održani u novembru sledeće godine, a ruska blokada nezavisnosti u Savetu bezbednosti ugrožava sve američke rokove za Kosovo.  
Dragana Matović
--------------------------------------------------------------------------
Išinger: Direktni pregovori sredinom jeseni
Predstavnik EU u posredničkoj "trojci" Kontakt grupe Volfgang Išinger izjavio je juče da bi direktni susreti Beograda i Prištine mogli da budu organizovani sredinom jeseni. 
Išinger je u intervjuu radiju Dojče vele rekao da će se trojica posrednika (EU, SAD i Rusija) s najvišim zvaničnicima u Beogradu i Prištini ponovo sastati već krajem ovog meseca. "I u Srbiji i na Kosovu tokom narednih meseci bi trebalo da budu održani izbori. U Beogradu nam je sa zabirnutošću ukazano da bi ukoliko bi na Kosovu došlo do nemira, to ojačalo radikalne snage u Srbiji", rekao je predstavnik EU berlinskom radiju.
Prema Išingerovim rečima, srpska strana je garantovala posrednicima Kontakt-grupe da će učiniti sve da sa njene strane ne bude nikakvih provokacija. U Prištini su takođe dobili slično obećanje od kosovske strane. "Time je učinjen prvi mali korak stvaranja poverenja... Trojka zna je da je ovo veoma težak poduhvat, ali ne prihvatam tvrdnje da je nemoguć", kazao je nemački diplomata. 
Tanjug
--------------------------------------------------------------------------
Kritična ekonomska situacija na Kosmetu
U tekstu posvećenom ekonomskoj situaciji na Kosovu, jučerašnji "Fajnenšl tajms" piše da je ovo leto trebalo da bude prekretnica za "obogaljenu ekonomiju" Kosova.
Kosovo bi konačno bilo na putu za nezavisnost, što bi privuklo preko potrebne investicije i ekonomske olakšice regionu sa 40 odsto nezaposlenih, ali je realnost drugačija, jer budući status još uvek nije utvrđen, a međunarodna pomoć od milijarde evra čeka, piše list, a prenosi agencija Beta.
"Fajnenšl tajms" navodi i da je donatorska konferencija EU i Svetske banke, koja je bila zakazana za sledeći mesec i koja bi trebalo da pomogne Kosovu da kao nova država jugoistočne Evrope do 2010. stane na sopstvene noge, odložena na neodređeno.
Planeri EU tvrde da će donatorska sredstva u vrednosti od 600 miliona do milijardu evra, namenjena izgradnji državnih institucija, isplati spoljnih dugovanja, ekonomskoj pomoći i ulaganju u infrastrukturu, morati da sačekaju da se sudbina Kosova reši, dodaje list.
List navodi i da kosovski zvaničnici pokušavaju da umanje zavisnost Kosova od strane tehničke pomoći koja i dalje čini više od 20 odsto bruto nacionalnog dohotka, dok priliv novca od građana Kosova koji rade u inostranstvu, zvanično, pokriva 15 odsto bruto nacionalnog dohotka. 
List navodi i da će mogućnosti Kosova biti loše ako regionalne tenzije ne budu rešene. Trgovinski embargo Srbije, kao reakcija na nezavisnost Kosova, mogao bi da odbije mnoge investitore, tvrde evropski zvaničnici, a neke investicione firme u EU tvrde da je Kosovo najbolje izbegavati jer je Srbija, kao najveće tržište bivše Jugoslavije, sa osam miliona ljudi, mnogo vrednije, zaključuje list.
Francuski "Figaro" prenosi ocenu visokog zvaničnika Ujedinjenih nacija koji smatra da će se svako odlaganje utvrđivanja budućeg statusa Kosova negativno odraziti na privredni i društveni razvoj te pokrajine, a dugoročno i na stabilnost i bezbednost regiona.
Tu ocenu je, kako prenosi Beta, francuskom listu izneo Ad Melkert, pomoćnik generalnog sekretara UN i pridruženi administrator Programa za razvoj UN nakon posete Kosovu.
Situacija na Kosovu, smatra Melkert, mogla bi da se uporedi sa stanjem u najsiromašnijim afričkim državama – izuzetno visoka stopa smrtnosti novorođene dece (35 umrlih na 1.000 novorođenih), kao i vrlo visoka stopa nezaposlenosti od 42 odsto, loš obrazovni sistem i ekstremno zagađena prirodna okolina.
"Međutim, Kosovo kojim upravljaju UN nije u Africi. Ono se nalazi u srcu Evrope i međunarodna zajednica je obećala da će pomoći (Kosovu) da okrene najcrnje stranice svoje novije istorije i okrene se boljoj budućnosti", rekao je zvaničnik UN.
"Daleko najbolje rešenje za Kosovo jeste postizanje konsenzusa svih strana. Ipak, nesrećna istorija Kosova zahteva da sve zainteresovane strane iskažu čvrstu volju da žele da otvore perspektivu za budućnost", kazao je Melkert i dodao da je "sadašnji status kvo neodrživ".
P. R.
--------------------------------------------------------------------------
Svilanović: Podela Kosova trenutno nije tema
Bivši šef diplomatije Goran Svilanović ocenio je juče da podela Kosova trenutno "nije tema" i da su takve ideje "kupovina vremena", jer ne postoji odlučnost i saglasnost da se proces okonča.
"To je sve kupovina vremena da se postignu dva cilja – jedan je postignut, a to je da se Moskva uvede u pregovarački proces kao strana koja vodi proces i da deli odgovornost sa Vašingtonom i Briselom", kazao je Svilanović za agenciju Beta.
Prema njegovim rečima, drugi cilj tek treba da se ostvari, a to je da se da vreme Evropskoj uniji da se svih njenih 27 članica dogovori oko zajedničkog stava.
Beta

Parastos za ubijene dečake iz Goraždevca
Kosovska Mitrovica – Parastosom u crkvi Svete Bogorodice u Goraždevcu juče je obeležena četvrta godišnjica od ubistva Ivana Jovovića (19) i Pantelije Dakića (12). Oni su, dok su se kupali na reci Bistrici, ubijeni hicima iz "kalašnjikova, a tada su teško ranjeni Đorđe Ugrenović (20), Marko Bogićević (12), Dragana Srbljak (13) i Bogdan Bukumirić (14), koji je bio najteže povređen i šest dana u komi.
Pomenu koji je služio paroh goraždevački otac Jugoslav prisustvovali su rodbina i prijatelji stradalih, ali nije bilo nikoga od političkih predstavnika Srba, Unmika, Kfora ili privremenih kosmetskih institucija.
Kako kažu u pres-službi Kosovske policije u Prištini, istraga o ovom ubistvu u toku je, KPS je formirao grupu istražitelja koji i dalje rade na tom slučaju, ali za sada nema osumnjičenih.
Podsetimo, do masakra nad nevinom srpskom decom došlo je nešto iza podneva, dok su se kupala u reci Bistrici, na oko 500 metara od centra sela. Tada su iz žbunja nepoznati napadači otvorili vatru iz "kalašnjikova" na grupu od pedesetak ljudi u kojoj je bilo oko tridesetoro dece. Meštani sela koji su preživeli ovaj napad izjavili su da su Albanci pucali iz pravca sela Zahać. Tadašnji teroristički napad oštro je osudio čak i SB, a i sve međunarodne institucije i predstavnici koji su bili u mirovnoj misiji na Kosmetu. Iako su se tada čule izjave da će se prevrnuti svaki kamen kako bi se pronašli zločinci ni do danas im nisu na tragu.
Goraždevac je jedna od većih srpskih enklava na teritoriji Kosmeta, a najveća u Metohiji. U tom mestu živi oko 1.000 Srba, dok ih je 1999. u ovom metohijskom selu bilo oko 2000.
B. Radomirović
--------------------------------------------------------------------------
Tadić: Kosmetsko društvo nije spremno za demokratiju 
Predsednik Srbije Boris Tadić izrazio je juče zabrinutost i najoštrije osudio Unmik i privremene kosovske institucije zbog toga što ubistvo dečaka Ivana Jovovića i Pantelije Dakića, kao i ranjavanje još četvoro dece u Goraždevcu, ni posle četiri godine nije rasvetljeno, a ubice nisu privedene pravdi. "Nedopustivo je da se ni posle četiri godine ne znaju imena ubica koje su ispalile rafal na dečake dok su se kupali na reci. Pozivam lidere Albanaca na Kosovu i Metohiji da se lično angažuju u rasvetljavanju ovog zločina, ali i da spreče širenje ekstremizma u svojim redovima kako bi se prekinulo sa ubistvima, zastrašivanjem, paljenjem kuća i imovine Srba i drugih nealbanaca u pokrajini", poručio je Tadić, a prenela Pres služba predsednika Srbije.
Prema rečima predsednika Tadića, neotkrivanje počinilaca zločina u Goraždevcu još jedan je dokaz da društvo na Kosovu i Metohiji nije spremno da bude demokratsko niti multietničko.
Tadić je podsetio Unmik i privremene institucije u Prištini da je njihova obaveza da osiguraju ličnu bezbednost i slobodu kretanja za sve stanovnike Kosova i Metohije i konstatovao da se položaj Srba u pokrajini suštinski ne poboljšava.
Tanjug

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

I selektivna pravda je – nepravda
Od našeg stalnog dopisnikaBanjaluka, 13. avgusta – Pre tačno godinu dana tadašnji predsednik Republike Srpske Dragan Čavić i premijer Milorad Dodik podneli su Tužilaštvu BiH krivičnu prijavu protiv komandanta Petog korpusa Armije BiH generala Atifa Dudakovića, zbog ratnih zločina nad Srbima o kojima je i naš list opširno pisao. Dudaković je, osim toga, osumnjičen i za zločine nad Bošnjacima, pristalicama Fikreta Abdića s kojima je ratovao duže od dve godine. Da li je i šta od tada do danas urađeno po ovoj prijavi, nismo mogli da saznamo, jer nam je u Tužilaštvu Bih rečeno da ono "ne komentariše predmete koji su u fazi istrage". Tek, činjenica je da Dudaković još nije optužen, niti je prijava protiv njega odbačena. 
Upravo to je i bio razlog Dodiku da danas novinarima kaže da "pravosudni organi BiH nisu uspešni, posebno kada je reč o ratnim zločinima nad Srbima". "Razočaran sam činjenicom da Tužilaštvo BiH još nije prikupilo dovoljno dokaza za podizanje optuženice protiv generala Dudakovića", rekao je Dodik. On je ocenio da je "pravosuđe u BiH selektivno" i naglasio da je "i selektivna pravda – nepravda". To je potkrepio podatkom da je u BiH do sada izrečeno 180 presuda za ratne zločine u kojima su na optuženičkoj klupi bili uglavnom Srbi. Premijer Republike Srpske je dodao da njegove reči ne treba shvatiti kao pokušaj da bilo koga zaštiti od odgovornosti za ratne zločine, već kao nastojanje da pred lice pravde budu izvedeni i oni čije su žrtve u minulom ratu bili Srbi.
O zločinima Petog korpusa Armije BiH u javnosti se počelo više govoriti sredinom prošle godine. Tada su prikazani snimci zločina koje je 505. bužimska brigada Petog korpusa počinila u avgustu 1995. godine u okolini Dvora na Uni. Žrtve ove jedinice bili su srpski civili koji su ispred hrvatske vojske bežali u Republiku Srpsku. Ubrzo posle toga na televizijskim stanicama se pojavio i drugi snimak, na kojem Atif Dudaković, u septembru 1995. godine, sa uzvišenja gleda srpska sela u Bosanskoj krajini i komanduje: "Pali! Sve pali!". Potčinjeni su ga, svedoče video-trake, bespogovorno poslušali. Osim toga, komandant Petog korpusa je osumnjičen i za zločine nad Srbima u Bosanskom Petrovcu, Bosanskoj Krupi, Mrkonjić Gradu, Sanskom Mostu, Ključu i selima na Manjači kod Banjaluke.
Jedan od dokaza protiv Atifa Dudakovića je i kaseta na kojoj komandant 503. brigade Petog korpusa Armije BiH Muhamed – Hamdo Delalić 16. aprila 1995. izdaje naredbu za napad na jedinice Narodne odbrane Autonomne pokrajine Zapadna Bosna, odnosno formacije Fikreta Abdića. Delalić, pored ostalog, naređuje: "Nema biranja sredstava. Koljite, davite žicom, palite. Žao mi je što nemam za sve čakije. Koljite zubima, samo da se neprijatelj porazi". Na pitanje neidentifikovanog vojnika: "Možemo li silovati?" Delalić je odgovorio: "Na sve imate pravo! Na sve!".
Haški tribunal je izrazio žaljenje što mu nisu dostavljeni snimci o zločinima Petog korpusa. Kada je predsednik Udruženja zarobljenih i nestalih vojnika i civila AP Zapadna Bosna Esad Čović dokumentima dokazao da su prijava i dokazi protiv Dudakovića, među kojima su i video-kasete, Hagu dostavljeni 1999. godine, portparol Haškog suda Anton Nikiforov je banjalučkim "Nezavisnim novinama" rekao da verovatno "zbog ogromne količine podataka u arhivi" nisu mogli ući "u trag tom materijalu".

Srpski turisti osuđeni, ali uz kauciju pušteni
Atina, 13. avgusta – Gradski sud na Krfu doneo je danas po podne presudu i jedanaest srpskih državljana, vinovnika teške tuče, kaznio od 32 do 40 meseci bezuslovne kazne zatvora zbog krivičnog dela nanošenja teških telesnih povreda. Advokati su uložili žalbu protiv ove presude i na istom suđenju je odlučeno da se, ipak, uz pojedinačnu kauciju od 200 evra, do novog suđenja u žalbenom postupku, svim okrivljenima sutra dozvoli povratak u Srbiju.
Jedanaestoro mladih ljudi, koji su kao turisti iz Srbije došli na letovanje na Krf, vinovnici su ozbiljne tuče sa nekolicinom mornara  koja se dogodila u subotu uveče. Tom prilikom, grčkim mornarima su nanete teške telesne povrede i dvojica su završila u bolnici. Sve je, kako kažu očevici, počelo verbalnim ali se završilo fizičkim duelom u kojem su grčki  mornari izvukli deblji kraj. Policija je odmah intervenisala  i naši državljani su od subote bili u zatvoru, međutim, ima indicija da će se u odvojenom postupku suditi i Grcima koji su se uključili u tuču a zatim davali lažne izjave.
Advokati su, kako je saopšteno, očekivali blažu kaznu za srpske državljane, najviše do dve godine, uslovno na tri godine uz deportaciju iz zemlje... Međutim, s obzirom na to da se radi o krivičnom delu u sticaju jer se prema grčkom zakonu zbrajaju kazne za teške telesne povrede nanete, u ovom slučaju, nekolicini lica, presuda je bila – bezuslovna kazna zatvora od 32 do 40 meseci.
Međutim, kako bi se izbegla eventualna klasična deportacija koja bi za Grčku bila mnogo skuplje rešenje, prihvaćena je varijanta da okrivljeni srpski državljani zemlju napuste onako kako su u nju i ušli... Dakle, kao turisti, verovatno sutra, do isteka turističke vize i sa svojom grupom i turističkom organizacijom sa kojom su i doputovali. 
Međutim, svima njima je zvanično narednih pet godina zabranjen ulazak u Grčku, ali imaju obavezu da se jave na suđenje. Logično, ukoliko se ne odazovu pozivu i ogluše se o propise, to znači da ovi mladi ljudi verovatno više nikada neće moći ni da pomisle na letovanje u Grčkoj.Šef Konzularnog odeljenja Ambasade Srbije u Atini, Zoran Marković, koji je neprekidno bio u kontaktu sa sudskim i policijskim organima Grčke nije večeras mogao da nam saopšti  imena osuđenih ni naziv agencije sa kojom su oni  doputovali. Kako nam je rekao, on nema ovlašćenja da javnosti saopštava ove podatke koji su, naglasio je, već dostavljeni Ministarstvu inostranih poslova Srbije koji ima puni uvid u identitet počinilaca krivičnog dela i koje dalje odlučuje o davanju informacija široj javnosti.

Nepredvidljivi Gadafi
Iz kancelarije u Tel Avivu Džin Kec, drugi čovek američke ambasade u Izraelu, sprema se ovog leta na premeštaj u glavni grad Libije, Tripoli. Odlukom američkog predsednika Džordža Buša sredinom jula, Džin Kec, njujorški diplomata jevrejskog porekla, nominovan je za prvog ambasadora SAD u pustinjskoj džamahiriji posle pauze od 35 godina. Ukoliko američki Senat potvrdi Bušovu nominaciju Keca za ambasadora u Libiji (čemu se, inače, oštro protivi grupa senatora, među njima i predsednički kandidat Hilari Klinton), iskusni diplomata sa bogatim radnim iskustvom na Bliskom istoku stupiće na novu dužnost već na jesen, obnarodovao je Čarls O. Sesil, otpravnik poslova ambasade u Libiji.
Najnovija faza
Nominovanje ambasadora za poslanstvo u Libiji i zahtev Stejt departmenta Senatu za izgradnju nove zgrade američke ambasade u Tripoliju krunišu najnoviju fazu odnosa Vašingtona sa državom koja raspolaže najvećim rezervama nafte na Crnom kontinentu.
"SAD su spremne da razvijaju i jačaju odnose sa Libijom. Od ponovnog uspostavljanja punih diplomatskih odnosa 2006. godine, dve zemlje su razgranale saradnju na dobrobit naših naroda", stoji, između ostalog, u pismu predsednika Buša libijskom vođi Moameru el Gadafiju, koje je sredinom jula u Tripoli donela Frensis Taunsend, lični izaslanik američkog predsednika i njegov savetnik za pitanja unutrašnje bezbednosti.
"Predsednik Buš u pismu Moameru el Gadafiju pohvalno se izražava o principijelnom i odvažnom stavu libijskog lidera o nizu međunarodnih tema", preneo je dnevnik "Tripoli post".
Radoznalim novinarima gospođa Taunsend odbila je da otkrije da li je u susretu sa Gadafijem bilo reči o poslednjoj rati isplate odštete žrtvama obaranja PAN AM-ovog "boinga" 1988. godine kod Lokerbija u Škotskoj, zbog kog je Libija godinama bila izložena sankcijama SAD i UN, kao i o daljoj sudbini tada još zatočenih bugarskih bolničarki i palestinskog lekara stažiste, optuženih da su namerno inficirali HIV-om preko 400 mališana u bolnici u Bengaziju. 
Osmogodišnja zatvorska drama pet bugarskih bolničarki i palestinskog lekara stažiste začinjena mučenjem, elektrošokovima i pokušajem samoubistva okončana je srećno. Odlazak bugarsko-palestinskog zdravstvenog seksteta iz Tripolija za Sofiju krajem jula prerastao je u višestruku prekretnicu za Libiju.
Arapski lider sa najdužim neprekinutim stažom na vlasti, Moamer el Gadafi (65) 2002. godine optužio je bugarsko-palestinsku ekipu medicinara da su po nalogu američke CIA i izraelskog Mosada vršili eksperimente u bolnici u Bengaziju, gradu koji decenijama slovi za uporište Gadafijevih političkih protivnika. Samo što su optuženi napustili libijsko tlo, Gadafijev sin Saif al Islam (ime u prevodu sa arapskog znači "Mač islama") francuskom "Mondu", pa zatim američkom "Njusviku", otkrio je detalje francusko-libijskog vojno-nuklearnog sporazuma, ali i terora koji je očev režim sprovodio nad optuženim stranim zdravstvenim radnicima. 
Pukovnik Gadafi upadljivo je otćutao medijsku glagoljivost sina Saifa, slikara i predsednika uticajne fondacije, za koga se odavno naslućuje da je školovan za naslednika. Kako je otac otrpeo sinovljevo međunarodno priznanje zlodela u zatvoru?
Da li se beduin iz plemena Berbera, odličan student prava i britanski vojni đak, pučista koji je bez kapi krvi svrgnuo prozapadnog kralja Idrisa 1969. godine, i zakleti neprijatelj Zapada, umorio ili se samo privremeno povukao sa scene? 
Šta je sledeći korak "velikog vođe" koji je osvojivši vlast proterao strane vojne baze iz Libije, zatvorivši između ostalih i Vilus Bej, svojevremeno najveću američku vazduhoplovnu bazu izvan SAD?
Američki interes
Kakve planove danas kuje svojevremeni simpatizer i aktivni finansijer najekstremnijih oslobodilačkih pokreta širom sveta, lidera koji nikuda ne ide bez odreda 40 žena telohranitelja? Ko je politička inspiracija počasnog doktora Megatrend univerziteta u Beogradu, lidera koji je dopunio zoološki vrt Josipa Broza Tita na Brionima krdom pustinjskih kamila, a kasnije zdušno podržavao stav Srbije oko Kosova i Metohije u vreme agresije NATO-a i prodavao naftu kada je bilo najteže? Miljenik Nelsona Mandele, kritičar snishodljivosti dela arapskog sveta prema interesima Zapada, preživeo je mnoge pokušaje atentata domaćih i stranih neprijatelja: Ronald Regan je Gadafija svojevremeno nazvao "ludim psetom Srednjeg istoka". Lider koji je koji je iz decenije u deceniju radikalno menjao geopolitičke naklonosti ipak ostaje enigma.
"Gadafijev neporecivi adut je njegova politička nepredvidljivost", ocenio je svojevremeno "Vol strit džornal".
U međuvremenu, pozitivni zamajac novih odnosa Zapada i Libije ovih dana dobija na ubrzanju. Američki državni sekretar Kondoliza Rajs izjavila je da se nada da će uskoro putovati u Tripoli. 
"Znam da su američke kompanije veoma zainteresovane za poslove u Libiji", podvukla je Kondoliza Rajs u izjavi za američki radio program "Sawa". 
Libijske rezerve nafte procenjene su inače na preko 36 milijardi barela: dovoljno da se podmire dnevne potrebe SAD za osam godina, izračunao je "Njujork tajms". U eri sve oštrije globalne žeđi za naftom, decenijama izolovana i kritikovana, Libija je podbola velike međunarodne interese 2005. godine najavom da do 2010. godine priželjkuje oko 30 milijardi dolara stranih investicija za razvoj petrosektora. Razvijeni svet odskora pažljivije prati tekuću političku metamorfozu pukovnika Gadafija, njegove tešnje odnose sa Podsaharom, strpljivu debatu sa EU o afričkim imigrantima, pomirljiviji ton o budućim odnosima Izraela i Palestinaca, ali i sporazume sa britanskim, francuskim i istočnjačkim petrokompanijama.
Za državu u kojoj je američki "Ekson" još 1959. godine prvi otkrio velika nalazišta nafte, najnovija izjava gospođe Rajs znači početak zatvaranja bolnog kruga odnosa koji je trajao skoro četiri decenije. Ako dođe u Libiju - gospodin Džin Kec imaće pune ruke posla.

Globalna trka za Arktik
Arktička groznica trese zemlje severne hemisfere. Posle spektakularne ruske ekspedicije na dno okeana, ispod Severnog pola, kada je na dubini od 4261 metra pobodena ruska zastava od nerđajućeg titana sve okolne zemlje šalju ekspedicije, ili planiraju slanje specijalnih timova, ne bi li dokazali da se Arktički areal nadovezuje na njihovo kopno – da bi stekli pravo na eksploataciju basnoslovnih prirodnih bogatstava.
U utrobi podvodnih planinskih masiva Arktika – u trenutku su oklopljeni debelim slojevima polarnog leda, ali, sa globalnim otapanjem, doći će na red pitanje njihove eksploatacije – nalazi se 25 odsto svetskih rezervi nafte i prirodnog gasa, velike zalihe retkih ruda, poput kalaja, mangana, nikla, olova, platine i sirovih dijamanata. 
Shodno procenama naučnika da bi pomenuta prirodna bogatstva mogla da budu dostupna za eksploataciju oko 2040. godine, za arktičke teritorije nadmeću se, uz Rusiju, Kanada, SAD i skandinavske zemlje. Sve zemlje argumentuju na, kako se u medijima ironično primećuje, "foklandski" način. (Argentina je osamdesetih godina prošlog veka pokušala da preuzme Foklandska ostrva – koloniju Velike Britanije u Južnom Atlantiku, argumentujući da su ona povezana podvodnim masivom sa argentinskim kopnom, prema tome, deo njene teritorije). 
Ruski naučnici ukazali su na povezanost podvodnog brdskog masiva Lomonosov u severnom polarnom moru sa ruskim kopnom. Na osnovu te geografske činjenice, Moskva planira da postavi zahtev Ujedinjenim nacijama da do 2010. godine prizna njeno pravo na dve trećine svih arktičkih teritorija, uključujući i Severni pol. Sa druge strane, Kanađani su istakli da će na osnovu ruske inicijative biti primorani da podstaknu reviziju međunarodnih ugovora iz 1982. godine, kojim se zemljama koje se graniče sa Arktikom dozvoljava privredna eksploatacija tih regija do maksimalno 320 kilometara udaljenosti od njihovog kopna. 
Pod plaštom ekološke zaštite regije, Kanada je juče pokrenula inicijativu za proširenje njenih severnih teritorija za 5400 kvadratnih kilometara u pravcu pola. Na čelo propagandne mašinerije stao je premijer Stiven Harper, tvrdeći da Kanada polaže pravo na Arktik na osnovu geografskih činjenica, ali i na osnovu izražene ekološke svesti i spremnosti da preuzme odgovornost za očuvanje netaknute prirode: "Želimo da sačuvamo ovu regiju za naredna pokolenja, ne samo ona, kanadska, već i za naraštaje čitavog sveta."Nešto manje agresivno, čini se manje i sebično, juče je iz norveške luke Tromze krenula kombinovana dansko–švedska polarna ekspedicija. Skandinavski naučnici ističu da je cilj njihove šestonedeljne ekspedicije da se utvrdi koga, pod morem, povezuje Lomonosovski masiv. Ovakav poduhvat mogao bi da ide naruku Rusiji, ali i Skandinavcima – ukoliko bi se dokazalo da je, uz rusko kopno, i ostrvo Grenland povezano sa Lomonosovskim lancem, Danci bi stekli pravo na svoj deo Arktika i na udeo u njegovoj eksploataciji.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>