<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Tramp i ambasadori
Novoizabrani predsednik Donald Tramp nagovestio je da će za novog ambasadora u Narodnoj Republici Kini imenovati Terija Branstada, guvernera države Ajova. Branstad već dugo održava veze sa liderom Kine i na tu nominaciju, koja prethodi nominaciji šefa diplomatije, gleda se pozitivno. Kad je reč o državnom sekretaru, u ovom momentu se najviše diskutuje o bivšem guverneru Masačusetsa i predsedničkom kandidatu Mitu Romniju, nekadašnjem gradonačelniku Njujorka Rudiju Đulijaniju i čelniku kompanije „Ekson Mobajl” Reksu Tilersonu.
Novi predsednik treba da popuni mnoga diplomatska mesta, s obzirom na to da SAD imaju diplomatske odnose sa 180 zemalja, koje opslužuje 265 ambasada, konzulata i misija. Svi američki ambasadori su izabranici predsednika i mogu da budu povučeni u svakom momentu. Svako novo ambasadorsko postavljenje zahteva međutim nominaciju od strane predsednika i pozitivno glasanje o njemu u Senatu.
Tramp ne može nikog da formalno nominuje dok formalno ne preuzme dužnost polaganjem predsedničke zakletve 20. januara u podne. Tek posle toga može da počne slanje imena kandidata za ambasadore i druga predsednička imenovanja najpre Ef-Bi-Aju na proveru dostojnosti, a potom, u specijalnoj formi, Senatu, gde se oni, pre formalnog glasanja, ispituju pred nadležnim komitetom.
Sve sadašnje američke ambasadore postavio je Barak Obama i svakog od njih novi predsednik posle inauguracije može da povuče u svakom momentu. U ranijim administracijama, promena ambasadora obavljana je brzo, u drugima to nije bio prioritet. Predsednik može da imenuje koga god želi, ali je suočen s pritiskom da u maksimalnoj meri zadrži diplomatske profesionalce koji pripadaju spoljnopolitičkoj službi, pa se zato uvek pažljivo motri odnos karijernih i političkih diplomata. Postoji nepisano pravilo o odnosu 70:30, koje sugeriše da ne bi trebalo da bude više od 30 odsto „političkih” ambasadora.
U skorašnjoj istoriji, predsednik Obama je imao 37 odsto političkih ambasadorskih imenovanja u prvom mandatu i 53 odsto u drugom. Njegov prethodnik Džordž Buš mlađi je imao 36 odsto političkih izabranika, Bil Klinton 29 odsto, Buš stariji 31, a Džerald Ford 38 odsto.
Ovakva praksa je stalni predmet kritika, zbog uverenja da su „politički” ambasadori to postajali ne zbog svojih kvalifikacija i sposobnosti, već da su ih za to preporučivale njihove novčane donacije predsednikovoj izbornoj kampanji. Korektiv za ovo je od predsednika nezavisan proces potvrđivanja nominacije u Senatu, gde se odmerava da li je predložena ličnost odgovarajuća za glavnu diplomatsku ulogu u nekoj konkretnoj zemlji.
Nije međutim poznato da li zemlje u koje ambasadori odlaze više vole da to budu profesionalne ili političke diplomate – kriterijum poželjnosti češće je da li i u kolikoj meri dolazeći ambasador ima direktne kontakte i lične odnose s predsednikom.
Neka nedavna imenovanja privlačila su pažnju zato što je bila reč o poznatim i popularnim ličnostima: Obamina nominacija Karoline Kenedi, ćerke predsednika Džona Kenedija, za ambasadorku u Japanu, Klintonov izbor Pamele Hariman, bivše snahe Vinstona Čerčila za ambasadorku u Francuskoj, kao i Bušovo imenovanje Širli Templ, poznate glumice, za ambasadorku u Čehoslovačkoj.
*Direktor u globalnoj konsultantskoj kući Berkeley Research Group

Kastro, sloboda i socijalizam
U borbi za ostvarenje ideala pravičnosti, život Fidela Kastra je permanentno bio ugrožen. Kažu, izbegao je oko 600 atentata. U kakvoj bezbednosnoj situaciji je živeo kubanski predsednik, ukazuju i njegove reči da u sklopu bezbednosnih mera nikada nije putovao istim avionom ili kolima sa svojim pet godina mlađim bratom Raulom, u kome je video svog naslednika. Preživeo je sve to i umro prirodnom smrću u 91. godini. O čemu nam govori ta činjenica? Pre svega o tome da se u borbi za pravičnost i slobodu može pobediti i mnogo jači protivnik. Čak i najveća svetska sila. Ona koja se u svojim nastojanjima da ga skine sa vlasti i ukine socijalizam na Kubi, kažu, i sama služila onim sredstvima koja inače, kada su drugi u pitanju, naziva terorističkim.
Neko će reći da je revolucija donela Kubi opšte siromaštvo, diktaturu, političke neslobode i sl. Tako je na primer, izabrani predsednik SAD Donald Tramp izjavio da je Kastro bio „brutalni diktator koji je ugnjetavao svoj narod skoro šest decenija“, da je „Kuba totalitarno ostrvo“, i da se nada da će posle Kastrove smrti doći do prestanka „strahota koje su predugo trpljene, a ka budućnosti u kojoj će divni kubanski narod konačno živeti u slobodi koju tako zaslužuje“.
Nije nimalo čudno da jedan američki predsednik ovako nešto izjavi. Posebno ako je istovremeno i milijarder. Međutim, čini se da je jedina nesporna činjenica u tome što je rekao to da je kubanski narod divan, a što se tiče slobode, može se tvrditi i suprotno, da je kubanski narod možda i slobodniji od divnog američkog naroda. Nema milijardera u Kastrovom svetu. Nema socijalnih razlika. Nema eksploatacije. Nema bogaćenja na vlasti. Nema demagogije koja služi kao opravdanje onih koji su na vlasti i navodno predstavljaju narod, zašto su usput i bogati, a narod siromašan. U Kastrovom svetu vlast nije otuđena i nedodirljiva tzv. elita, već deli sudbinu naroda. Možda je Kuba i siromašna, ali samo prema kriterijumima zapadnog konzumerističkog društva koje svoje bogatstvo zasniva na siromaštvu drugih, koje svesno drži u zavisnom, kolonijalnom ili polukolonijalnom položaju.

U borbi za pravičnost i slobodu može se pobediti i mnogo jači protivnik

„Prihodi kubanskih državnih preduzeća koriste isključivo za dobrobit naroda, kojem i pripadaju“, govorio je Kastro, i time odlučno izrazio svoje uverenje da sredstva za proizvodnju pripadaju radnicima i da stvorena vrednost u skladu s tim pripada onima koji je i stvaraju. Njegova politika nije bila rigidna. Nije se protivio saradnji s kapitalističkim zemljama ni investicijama koje odatle dolaze. Međutim, takva pragmatika nije ugrozila vrednosti na kojima počiva kubansko društvo. Barem za sada. Da li će građani Kube takođe postati potrošači, zaslepljeni paradigmama slobodnog tržišta, privatne svojine, novca, profita i sl. odnosno, poklonici nove ovozemaljske religije koju promovišu bogate zemlje i pojedinci, vreme će pokazati. Ali ono što se svakako može reći jeste da Fidel Kastro simbolizuje suprotnost takvom sistemu i predstavlja svetionik u borbi za pravično društvo koje podrazumeva, između ostalog, ukidanje klasne podeljenosti društva i svakog oblika eksploatacije.
*Doktor filozofije

Suroi zna ono što bi Srbija trebalo da zna
Nema nikog ko se neće složiti s tim da je pitanje KiM najvažnije političko pitanje Srbije. Zato je dragocen svaki podatak koji može da pomogne njegovom razumevanju. Posebno je važno kad prilog tom razumevanju dođe s neočekivane strane. Pomoć je došla od jednog od najpoznatijih kosmetskih intelektualaca – Vetona Suroia.
Liberalno orijentisan, Suroi čini sve da pomogne svome narodu. Za njega je put sekularne Albanije, započet u 19. veku, ispravan. Zato je veoma zainteresovan za pojave koje onemogućavaju taj proces. Analizirajući kosmetsku situaciju, Suroi je primetio da se albanski međuverski odnosi toliko urušavaju da neizbežno vode nestanku albanske nacije. Ta je pojava u vezi sa odnosima među albanskim muslimanima, a oni na KiM čine oko 99 odsto Albanaca. Tako da je, tako gledano, kosmetsko društvo verski najhomogenije evropsko muslimansko društvo. Prema tome, od ponašanja kosmetskih muslimana zavisi budućnost albanske nacije.
Sve do skoro se o kosmetskim muslimanima govorilo kao o verski veoma ravnodušnim ljudima. Ili da su Albanci, kada se radi o upražnjavanju vere, veoma liberalni. Netačno se recimo ističe kako je Rugova prešao u katolicizam. Niko se nije potrudio da vidi hodže kako se na grobu mole za njegovu muslimansku dušu. A sada nas Suroi obaveštava da je verska ravnodušnost Albanaca fikcija.
Posmatrajući ponašanje Islamske zajednice Kosova (IZK), Suroi nam daje kapitalni podatak da je IZK 2012. kao svoj službeni stav uputila hutbu (politički obojenu propoved koja se izgovara petkom posle glavne podnevne molitve) koja je u svakoj džamiji pod upravom IZK morala biti pročitana i bespogovorno prihvaćena od svakog ko želi da bude smatran muslimanom. Suroi nam kaže: „Na osnovu te kriptične interpretacije Islamske zajednice Kosova, pobožni kosovski musliman bi u svojoj džamiji trebalo da shvati kako postoji znak jednakosti između rata koji se trenutno tamo vodi i odbrane islama (jer, kao što se u hutbi navodi, „Pejgamber s. a. v. s. je rekao: ’Pođite u Šam, jer je on Alahova izabrana zemlja, jer tamo On šalje Svoje podanike – Njegove najbolje vernike’”.)
Time nas Suroi obaveštava da je IZK rat u Siriji (na arapskom Šam) proglasila džihadom i pozvala sve muslimane da interes albanske nacije zaborave zarad vere. Kako je ogromna većina Albanaca na KiM vezana za islam u većoj ili manjoj meri, rezultat je jasan. Nema ništa ni od albanske nacije niti od albanske države. Službeni predstavnik islama vidi budućnost Albanaca u multietničkom halifatu u kome su do 1912. godine i bili.
Zašto je za nas ova činjenica kapitalna u još jednoj ravni? Pa zbog toga što je to najradikalniji islamski istup na prostorima bivše SFRJ. Nije nikakva novost da je BiH prepuna vahabitskih paradžemata koji propagiraju isto što i IZK. Ali Islamska zajednica BiH (IZ BiH), barem na službenom nivou, oštro osuđuje akcije ID-a u Siriji i Iraku kao antiislamske i poziva vernike da tamo ne idu. Šta to znači najbolje se vidi iz činjenice da je svaki namerni nemuslimanski akt povlačio gubitak statusa muslimana. I takav veroodstupnik se obavezno osuđuje na smrt. Nije rečeno, ali se indirektno zaključuje da time IZ BiH svoje kolege iz Prištine opasno približava veroodstupnicima
Za razliku od ovakve akcije IZ BiH, Suroi nas upozorava da je po naredbi poglavara mr Naima Trnave IZK tiho odbacila tradicionalni hanefijski islam, svojstven osmanskom carstvu, koji se tradicionalno negovao u SFRJ, i polako se približava vahabitska interpretaciji islama iz koje se izrodio ID.
Što je posebno važno, Suroi nas obaveštava da se sve to desilo s političkim promenama koje su se zbile na KiM kada je sa vlasti otišao DSK, tada već pokojnog Ibrahima Rugove, a na vlast došla DPK Hašima Tačija. Osobito je značajno da nam Suroi veli „I u Islamskoj zajednici, shodno tome, dogodila se paralelna promena... i na vlast je... došao mr Naim Trnava, saradnik Hašima Tačija iz doba ’Privremene vlade Kosova’, gde je bio na poziciji zamenika ministra“. Saznajemo tako da je, praktično, izvor vahabitske radikalizacije barem indirektno i Hašim Tači.
Šta je čvršći argument za razbijanje zapadne podrške nezavisnom KIM od toga? Ali tu informaciju staru četiri godine ne znaju naši državni organi. Oni su naučeni da rade pogrešno i da na Kosovu ne vide ništa osim antireligioznog nacionalizma a time indirektno pomažu ideju Tačija i Haradinaja.
*Profesor univerziteta, urednik časopisa „Politikologija religije“

Afera sa kaputom
Ima jedna poučna priča iz vremena jednopartijskog socijalizma kada u nekoj mesnoj zajednici treba da izaberu sekretara.
Ljudi bi voleli da to bude drug Pera. Omiljen je. Posvećen radu na terenu, od crvenog krsta i teritorijalne odbrane do organizovanja omladinske ping-pong sekcije i dovođenja glumaca iz gradskog pozorišta. Partija međutim ima svog kandidata.
Kada se približilo glasanje, neko od gostiju iz opštinskog komiteta uzme reč. Nahvali druga Peru, a onda, gotovo sa žaljenjem, kaže da bi možda bilo loše da ga izaberu. „Znate, zbog one afere sa kaputom.“ Niko ništa da pita.
Kada je partijski kandidat izabran, a sastanak završen, priđe jedan građanin ovome iz komiteta i upita ga: „Je li, molim te, šta je bila ta afera sa kaputom?“
„Drugu Peri ukrali kaput.“
Setio sam se ove priče posmatrajući kampanju za predsedničke izbore koja zvanično nije počela a nezvanično je ozvaničena na najprljavije moguće načine preventivne kontaminacije potencijalnih rivala.
Niko normalan nema iluziju da politika nije surova disciplina, posebno kada ima manje veze sa političkim idejama a mnogo više i češće sa pozadinskim lukrativnim poslovima. Ne očekuju ljudi puritance u vrhovima politike, ali neke elementarne etike trebalo bi da bude. Čini se da je nema, baš kao što nema ni objektivne analize političkih posledica kampanja blaćenja protivnika uz upotrebu izanđalih matrica i primitivnih trikova.
Poznato je da sam se kao potpisnik apela povereniku za zaštitu građana na neki način već odredio u vremenima predizborne zore, ali ovi redovi nemaju za cilj odbranu ovog ili onog imena i prezimena. Sašu Jankovića ili Vuka Jeremića branim kao što bih branio Aleksandra Martinovića da je u sličnoj poziciji. Branim elementarne principe, postulate ravnopravnog, slobodnog i pristojnog dijaloga.
A šta je praksa? Janković i Jeremić nisu ni potvrdili da će učestvovati u predsedničkoj trci, a već su dobili svoje „afere sa kaputom“.
Vlast uz zdušnu artiljerijsku pripremu omiljenih tabloida zloupotrebljava svoju moć. Jankovića je uplela u aferu samoubistva koje se 1993. dogodilo u njegovom stanu, kada je on bio odsutan. On nije kriv, ali važno je da se priča. I da se mnogo ne pita.
Potencijalnom rivalu navlači se košulja sumnjivca, ona čiji se rukavi vežu na leđima. Kada se Janković brani, kažu da zloupotrebljava skupo plaćenu funkciju koju ima. Tada krenu tabloidni baraži o „šibicaru i prevarantu“.

Kampanja za predsedničke izbore zvanično nije počela a nezvanično je ozvaničena na najprljavije moguće načine 

Istu sudbinu potom je dočekao Jeremić. Čim je po javnosti počelo često da se priča da bi on sa visokim rejtingom popularnosti mogao da bude ozbiljan predsednički kandidat, setili su se da ga pitaju šta zna o aferi Topčider. Kako je – ako je – prvi saznao za pogibiju dvojice gardista?
Zašto ga niko to nije pitao od oktobra 2004? Tabloid koji se predstavlja kao vlasnik svih srpskih istina odmah piše da je Jeremić „krio da su gardiste ubili NATO lovci na haške glave“. Jedan aktuelni ministar kaže da Jeremić od svega „pravi cirkus“ radi lične promocije. A šta su napadi nego promocija vlasti i nekog njenog budućeg kandidata?
Ne samo što je tajming providan, već ovakve vrste reagovanja ukazuju na nervozu. Nervoza je simptom nesigurnosti. Kako ni jedna vlast ne želi da pokaže strah ili nesigurnost, logično je pitanje zašto to tako rade? Zar nisu svesni da je rezultat oslonca na repertoar teških uvreda upravo suprotan od onog koji priželjkuju?
Nije isto kada udara vlast i kada kritikuju opozicionari. Vlast iza sebe ima državu. Zar neko misli da ministar policije može da stekne simpatije tako što će sebe predstavljati kao žrtvu? Ljudi su skloni da se stave na stranu ugroženog.
Etički, ova kampanja provlačenja Jankovića i Jeremića – drugi verovatno tek slede – kroz toplog zeca govori koliko etikete kod nas znaju da budu jače od institucija. U vreme izbora u pomenutoj mesnoj zajednici partijski drugovi su se barem potrudili da smisle neki scenario. Ovi se hvataju za dosijee. Jadno i otužno.
Politički, ovakav način obračuna s političkim protivnicima i rivalima je sa stanovišta vlasti više nego kontraproduktivan. Okuplja one koji i instinktivno staju u odbranu nezaštićenog, lažno optuženog, na sve načine diskvalifikovanog.
Kad su došli po Jevreje, niko se nije bunio. Kad su došli po levičare, niko se nije bunio. Kad su došli po njega, više nije bilo nikog da se buni. Zato bih, ponavljam, stao na stranu Martinovića da je izložen nekoj sličnoj šikani.

Ukradeni podaci sa više od milijardu naloga „Jahua”
Kompanija „Jahu” obavestila je korisnike da iz bezbednosnih razloga promene lozinku na svojim nalozima nakon što je otkriveno da su podaci sa više od milijardu naloga ukradeni u velikom hakerskom napadu 2013. godine.

Plen internet kriminalaca bile su adrese elektronske pošte, telefonski brojevi, korisnička imena, datumi rođenja i druge lične informacije, dok podaci o bankovnim računima i karticama nisu bili ugroženi. 
Reč je, prema navodima kompanije, o upadu odvojenom od onog iz 2014. godine, o kojem su mediji izvestili u septembru, u kojem je ugroženo 500 miliona naloga. 
Tako se ispostavilo da je ovaj nekadašnji lider u internet pretraživanju za kratko vreme bio žrtva dva najveća dosad poznata napada sajber-razbojnika. 
Oba incidenta zbila su se nakon dogovora o prodaji „Jahua” za 4,8 milijardi dolara telekomunikacionom gigantu „Verajzonu”, pa se sada nameće pitanje sudbine tog kupoprodajnog aranžmana.
Imajući u vidu ukupan broj korisnika „Jahuovih” servisa, razmere potvrđenog napada i vreme koje je prošlo od kada se dogodio, ukazuju na to da je mali broj naloga ostao izvan dometa hakera. Čak se može pretpostaviti da su pojedini podaci ukradeni više puta, ocenjuju stručnjaci za internet bezbednost.
Kao i u septembru, kada je obelodanjen napad od pre dve godine, „Jahu” i sada tvrdi da u pozadini tih provala stoji neka država, ne imenujući direktno nijednu. Međutim, stručnjaci sumnjaju u te navode i pitaju se šta bi bilo koja vlada radila sa podacima milijardu običnih ljudi.
Stručnjaci ukazuju da ni veliki sistemi nisu pošteđeni rizika od hakerskih upada, ali ako se to ponavlja i ako ima ovako velike razmere, onda je reč o lošem sigurnosnom sistemu kompanije.
Hakerski napadi, međutim, nisu jedina nevolja u kojoj se „Jahu” našao. U oktobru je objavljeno da je kompanija po nalogu američke Agencije za bezbednost (NSA) pretraživala sadržaj korisničkih mejlova.
Osim popularnog mejl servisa, „Jahu” ima još nekoliko platformi kao što su blog sajt „Tumblr”, sajt za razmenu fotografija „Flickr” i „Yahoo Finance”, sa finansijskim vestima, podacima sa berze i sl.
Kalifornijska firma ima oko milijardu aktivnih korisnika mesečno, iako su mnogi nalozi uspavani, tj. duže vreme se ne koriste.

Pokemoni okupirali „Gugl” tokom 2016. godine
Igra za mobilne telefone „pokemon gou” i novi „Eplov” smartfon najtraženiji su pojmovi na „Guglu” tokom ove godine, saopštila je kompanija koja svakog decembra objavljuje ovu listu kao svojevrstan presek godine.
Najpopularniji pretraživač svake godine obradi trilione pretraga. Od olimpijskih šampiona do lutrije „Pauerbol”, od pitanja kako napraviti kolač do kako postati maneken, ljudi iz celog sveta obraćali su se „Guglu” da bi saznali neke stvari ili ih bolje razumeli.
Lista najpopularnijih pojmova zapravo je spisak onih za koje je naglo poraslo interesovanje. Naime, najtraženiji pojmovi generalno su pornografija, vremenska prognoza i razna pitanja tipa „kako da smršam” i „šta je internet”.
Najpopularniji termin za pretragu ubedljivo je bila nova igra za smartfone „pokemon gou”. Crtani likovi japanske korporacije „Nintendo” bili su toliko popularni da su ljudi koji prate trendove bili šokirani kada su shvatili da su se u jednom trenutku pokemoni više pretraživali nego pornografija. Takođe, najpopularnija „kako da….” i „šta je…” pitanja takođe su imala veze sa ovom igrom: „Kako da igram ’pokemon gou’?” i „Šta je ’pokemon gou’?”
Od svetskih događaja prvih pet mesta zauzimaju američki izbori, olimpijske igre, „bregzit”, pucnjava u Orlandu i zika virus. Pored Donalda Trampa i Hilari Klinton, najpopularnije ličnosti su Majkl Felps, Melanija Tramp i američka gimnastičarka Simon Bajls, a od onih koji su nas napustili najviše upita je bilo za Prinsa, Dejvida Bouvija, Kristinu Grimi, Alana Rikmana i Muhameda Alija.

Napravljene su i posebne liste za neke zemlje, ali Srbija zasad nije među njima.
Amerikanci su najviše tražili podatke o velikoj lutriji „Pauerbol”, koja je trojici srećnika ove godine donela ukupno milion i po dolara. Među prvih pet na američkoj listi su pokemoni i popularna igra „sliter gou”, koja je na top-listi i na svetskom nivou. Političari koji su cele godine bili u žiži Donald Tramp i Hilari Klinton na američkoj listi su na samom kraju top-deset najpopularnijih pojmova.
Britance je Tramp više zanimao nego Amerikance. Milijarder, budući predsednik SAD, na britanskoj listi je na visokom četvrtom mestu, dva mesta ispred „bregzita”.
Od događaja iz udarnih vesti Ostrvljane su zanimali i zika virus, gorila Harambe, kog su čuvari ubili u zoo-vrtu kada je u kavez upao mališan, ali i „toblerone”, čuveni slatkiš koji će prema najavama proizvođača promeniti oblik i gramažu. Brinuli su ih i teroristički napadi, pa su među prvih deset pojmova iz vesti napadi u Briselu i Nici.

Stivi Vonder pevao za crtać „Pevajmo”
Duet Stivija Vondera i Arijane Grande – „Faith” snimljen je za potrebe animiranog filma „Pevajmo”. U produkciji Rajana Tedera i Benija Blanka, „Faith” je prva pesma koju je dobitnik Oskara i „Gremija” Stivi Vonder uradio za neki film u poslednjih 25 godina.
Vonder je prodao više od 100 miliona albuma širom sveta i osvojio 25 „Gremi” nagrada, čime je postao jedan od najnagrađivanijih muških solo umetnika u istoriji popularne muzike, a pored toga je zbog svog dobročinstva i aktivizma imenovan glasnikom mira Ujedinjenih nacija.
Inače, u filmu „Pevajmo”, koji i u srpske bioskope stiže 22. decembra, naći će se više od 65 pesama. Glavni junak filma je Baster Mun, ugledna koala, direktor nekada velikog pozorišta koje je vremenom propalo.
Suočen sa propadanjem svoje ambicije, on ima poslednju šansu da vrati ovom izbledelom dragulju nekadašnju slavu tako što će producirati najveće svetsko takmičenje u pevanju.
Pojaviće se pet kandidata: miš koji pevuši jednako dobro kao što vara ljude, stidljiva slonica koja ima veliku tremu od nastupa, premorena krmača koja ima 25 prasića, mladi gorila gangster koji traži način da pobegne od porodičnog kriminala i pank-rok bodljikavo prase koje pokušava da se otrese svog arogantnog dečka i postane solo pevačica.
Crtać „Pevajmo” je sinhronizovan na srpski jezik, reditelj sinhronizacije je Nikola Bulatović, a glasove životinjama pozajmili su: Iva Stefanović, Bojan Lazarov, Slobodan Stefanović, Milan Tubić, Danijel Sič, Milan Antonić, Nataša Balog, Dragan Vujić Vujke, Dušica Novaković, Paulina Manov...

„Odmetnik jedan” nova priča „Ratova zvezda”
„Odmetnik 1 – priča Ratova zvezda”, prvi samostalni film u serijalu „Ratova zvezda”, premijerno biće prikazan večeras u odabranim bioskopima u Beogradu, Kragujevcu, Nišu, Novom Sadu, Pančevu, Zrenjaninu, Kraljevu, Subotici, Užicu, Šapcu i Pirotu. Ova naučnofantastična 3D avantura, koja nije jedna od devet epizoda koje je zamislio Džordž Lukas, biće od sutra na redovnom bioskopskom repertoaru širom Srbije.
U produkciji „Lukas filma”, film je režirao Garet Edvards, a glavne uloge ostvarili su Felisiti Džons – zvezda filma „Teorija sveta”, meksički glumac Dijego Luna, danski glumac Mads Mikelsen i oskarovac Forest Vitaker.
Prema sinopsisu, negde u dalekoj galaksiji, u vreme konflikta, grupa junaka ujediniće se u misiji da ukrade planove za „Zvezdu smrti”, najstrašnije oružje za uništenje koje poseduje imperija, nesvesni da će postati deo nečeg što je veće od njih samih.
Kad se predsednica „Lukas filma” i producentkinja „Ratova zvezda” Ketlin Kenedi sastala s Džordžom Lukasom, koji joj je izložio planove da se realizuju sedma („Ratovi zvezda: buđenje sile”), osma i deveta epizoda serijala, takođe joj je izneo još jednu ambiciju.
„Džordž bi želeo da snima još filmova, ali je osetio da postoji prilika da se ispriča još priča unutar sveta ’Ratova zvezda’”, objasnila je Kenedijeva i dodala da je želja tvorca serijala „da se snime filmovi koji nisu direktno povezani s pričom o Luku Skajvokeru”.
Producentkinja je dozvolila reditelju Edvardsu da za „Odmetnika” eksperimentiše i da filmu da jedinstven karakter iako „Ratovi zvezda” imaju obavezu da održe kontinuitet stila.
„Hteo sam da ’Odmetnik jedan’ bude prirodniji, realističniji i da deluje kao da se dešava u stvarnom svetu. Ovo je vreme bez džedaja koji pomažu ljudima u velikoj opasnosti”, objasnio je reditelj Edvards.
Bez obzira na novine u filmu „Odmetnik jedan”, gledaoci mogu na velikom platnu da očekuju čuvenog negativca – Darta Vejdera.

Kod Trampa ima para, al nema muzike
Ko će pevati na inauguraciji Donalda Trampa? To je trenutno pitanje od milion dolara, iako uopšte nije reč o tome da novoizabrani predsednik Sjedinjenih Američkih Država ima suviše zahtevan muzički ukus.
Problem, naime, leži u tome što zvezde iz protesta prema njegovoj politici ne žele da se pojave na ceremoniji 20. januara.
Nije da nije bilo umetnika koji su podržali izbor ovog milijardera (mada neuporedivo manje nego što ih je podržalo Hilari Klinton), ali tim novog šefa Bele kuće sada ima problem da pronađe dostojnog pevača koji će nastupiti na svečanosti sa koje će slike otići u ceo svet.



Ko ne želi da peva predsedniku

Dok se još nagađa ko bi mogao da nastupi na Trampovoj inauguraciji, sa velikom izvesnošću se može pretpostaviti ko neće. Mediji su ubrzo posle izbora objavili da će zvanicama pevati Elton Džon, što je njegov izdavač odmah odlučno negirao.Britanska zvezda Adel i roker Stiven Tajler, pevač „Aerosmita”, nisu bili saglasni da se njihova muzika pušta na izbornim skupovima tada republikanskog predsedničkog kandidata, kako javnost pogrešno ne bi stekla utisak da ovi muzičari podržavaju Trampovu politiku. Iz istog razloga žalio se i pevač nekadašnjeg benda R. E. M. – Majkl Stajp.

Prema informacijama pojedinih američkih sajtova na koje se poziva Bi-Bi-Si, Trampovi ljudi zovu zastupnike poznatih zvezda da vide koga mogu da ubede da zapeva.
Navodno, predsednikovi saradnici obećavaju menadžerima ogromne sume novca, čak i imenovanja na državne funkcije da bi se zvučna i popularna imena pojavila na ceremoniji.
Međutim, portparol komiteta za inauguraciju demantovao je takve navode, rekavši da im je cilj da organizuju „jedinstvenu i uzbudljivu proslavu slobode i demokratije, poštujući sva pravila i standarde takvog događaja”.
Američki sajtovi prenose izjavu neimenovanog veterana u organizaciji predsedničkih inauguracija, koji kaže da je prilično neuobičajeno plaćati za nastupe na takvim svečanostima koje su za umetnike stvar prestiža, patriotski gest i izuzetna prilika za afirmaciju.
Taj izvor potvrdio je da ni Bijonse ni Areta Frenklin, koje su pevale na svečanostima prilikom ustoličenja Baraka Obame, nisu bile dodatno plaćene, osim prevoza i produkcije.
Troškovi održavanja parade i svečanog polaganja zakletve pokriveni su novcem poreskih obveznika, dok se inauguracioni balovi i prateće proslave finansiraju privatnim donacijama.
Ako je suditi prema (ne naročito zvučnim) imenima koja su Trampu dala podršku u izbornoj kampanji, najveće šanse da zapeva 20. januara ima Kid Rok iako bi, navodno, predsednikovi saradnici voleli da ubede daleko popularnije zvezde kao što su Bruno Mars ili Džastin Timberlejk (koji je podržao Hilari Klinton).

„Egzit” i u Istri
Organizatori najznačajnijeg domaćeg festivala „Egzit”, posle Crne Gore i Rumunije, stali su iza još jednog muzičkog događaja u regionu. Novi, četvrti festival, koji pokreću organizatori „Egzita”, jeste „Si star” u Istri. Nova muzička svetkovina biće održana 26. i 27. maja u turističkom kompleksu Umaga – Stela maris.
Ne samo što je poznat datum održavanja ovog festivala već su saopštena i prva imena koja će krajem maja nastupiti u Istri.
To su stari znanci srpske publike – britanski sastav „Prodidži”, koji su, osim u Beogradu i Novom Sadu, svirali i na „Si densu” na Jazu, ali i regionalna imena poput benda „Dubioza kolektiv” i „Urban & 4”.
Pored već najavljenih muzičara, organizatori su saopštili da publiku u Umagu očekuje još nekoliko desetina imena svetske i regionalne scene, koja će nastupati na šest bina, ali i žurka zagrevanja za novi morski festival 25. maja.
Organizatori „Egzita” će treću godinu zaredom realizovati i „Revolušn” festival u Rumuniji, koji će biti održan 2. i 3. juna. Prve zvezde već tradicionalnog muzičkog događaja u Temišvaru, koji je ove godine bio nominovan za najbolji novi i najbolji mali festival za prestižne Evropske festivalske nagrade, biće poznate posle novogodišnjih praznika.
Novo izdanje nadaleko čuvenog „Egzita” biće održano na Petrovaradinskoj tvrđavi od 6. do 9. jula, a do kraja meseca biće najavljeni i prvi izvođači koji će narednog leta svirati u Novom Sadu.
Već četvrtu godinu zaredom žurka sa Petrovaradinske tvrđave seli se u Crnu Goru, na budvansku plažu Jaz. Novina vezana za „Si dens”, koji će biti održan od 13. do 15. jula, jeste što će se „Egzit timu” pomoć u realizaciji pružiti producenti koji stoje iza popularnih elektronskih festivala na Ibici i u Velikoj Britaniji.
Budući da je organizacijom još jednog festivala „Egzit tim” povezao čitav region, svi zainteresovani već mogu da, u okviru novogodišnje akcije, kupovinom kompleta za tradicionalnu muzičku manifestaciju na Petrovaradinskoj tvrđavi, koja staje 6.490 dinara, obezbede sebi provod i na ostala tri festivala – „Si staru”, „Revolušnu” i „Si densu”.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Igra sa gladijatorima najbolja na „Hakatonu”
Šesti „Hakaton” u organizaciji „Nordeusa”, najveće takmičenje programera i digitalnih umetnika koji se bave razvojem video-igara u ovom delu Evrope, održan je tokom proteklog vikenda u Beogradu, prvi put u „Startit centru”.
Ove godine akcenat je bio na regionu, pa je osam ekipa iz Srbije i Hrvatske imalo zadatak da u roku od 24 sata razviju video-igre. Ideja je bila da takmičari u zajedničkom prostoru, a uz nadzor iskusnih mentora iz „Nordeusa”, razmene znanja i iskustva i da do kraja susreta dođu do zaokružene igre.
Prema već ustaljenoj tradiciji, tema takmičenja objavljena je prilikom okupljanja učesnika, a ove godine to je bila „Hack and Slash” – tip igre u kojoj je akcenat na borbi prsa u prsa.
Prvo mesto, ujedno i nagradu publike, ubedljivo je osvojila srpska ekipa „Tri u jedan” sa igrom „Future Gladiator Reality Show”. U 2D avanturi igrač ima priliku da se kao gladijator bori u rijaliti TV emisiji protiv četiri protivnika: dvojice gladijatora (jedan napada mačem, a drugi nosi štit koji mora da se udari dva puta), robota koji puca laserom i vanzemaljca koji ubija električnim napadom.
Članovi pobedničke ekipe Dimitrije Miković (26), Luka Glavonjić (20) i Milan Rančić (36) istakli su da je za njihov trijumf najzaslužniji timski duh:
– Najvažniji za pobedu je bio timski rad i to što smo sva trojica bili na istom entuzijastičkom nivou. Od početka smo znali da neće doći do sukoba jer je svako od nas bio spreman da prihvati sugestije druge dvojice – naglasio je Rančić.
Miković je istakao i značaj discipline koja je bila neophodna da bi se došlo do rezultata:
– Sve smo dobro planirali. Na početku rada imali smo tačan raspored šta radimo po satima i pridržavali smo se strogo te satnice. Poslednja dva-tri sata ostala su nam da što je bolje moguće doteramo detalje. Cilj je bio da stvorimo jednostavnu, a što zanimljiviju igru.
Drugo mesto osvojila je ekipa „Heliona” sa igrom „The Last Rubin”. Ostavili su upečatljiv utisak velikim brojem detalja koje su za kratko vreme uspeli da unesu u igru, ali i svojom duhovitošću. Avanturu su smestili u postapokaliptični svet u kome se svi učesnici tuku oko poslednje flaše „vinjaka”.
Treće mesto osvojila je hrvatska ekipa „Vanila” sa igrom „Kungfuslashfu”, koju odlikuje kung-fu tematika, a naročita pažnja posvećena je dizajnu zvuka.
Niko od učesnika nije imao prilike da mnogo spava u toku 24 sata dok su radili na svojim igrama, osim za kratke dremke od oko sat vremena kako bi obnovili koncentraciju.
– Bilo je igara za koje je teško poverovati da su ljudi uspeli da ih naprave za svega 24 sata, a bilo je i onih sa greškama. Većina timova predstavila je gotov proizvod, što je najvažnije, jer je to, između ostalog, merilo uspešnosti „Hakatona” – izjavio je Aleksandar Milosavljević, programer u „Nordeusu”.
On je na ovogodišnjem takmičenju bio člana žirija, ali i mentora:
– Timovi su većinom radili samostalno, ali smo im najviše bili od pomoći u trenucima kada im je, zbog umora, bio potreban drugi par očiju da im ukaže na očigledne greške u igri.
Industrija video-igara u Srbiji poslednjih godina ubrzano se razvija i doživela je bum. „Nordeusovo” takmičenje „Hakaton” je i ove godine pokazao da po kvalitetu, ali i po profesionalizmu kako organizacije tako i učesnika, domaće tržište ima timove i talentovane pojedince koji su konkurentni bilo kojim inostranim.

Poraz od Francuske za kraj, Srbija deveta na EP
GETEBORG – Ženska rukometna reprezentacije Srbije izgubila je večeras od Francuske 28:21 (15:12) u poslednjoj utakmici druge faze na prvenstvu Evrope i na kraju zauzela deveto mesto.
Francuska je prošla u polufinale gde je čeka Norveška, dok će se u drugom polufinalu sastati Holandija i Danska, prenosi Tanjug.

Motivisano na olimpijske vicešampionke
Porazom od Holandije rukometašice Srbije ostale su bez šansi za plasman u polufinale Evropskog šampionata u Švedskoj. Večeras će odigrati poslednji meč protiv Francuske (20.45 č) posle kog će biti poznato na kojoj poziciji od sedmog do desetog mesta će završiti takmičenje.
Nakon što su bile druge na svetu pre pet godina Francuskinje nisu uspevale da se domognu polufinala nijednog velikog takmičenja. Sve do ove godine kada su osvojile srebrnu medalje na Olimpijskim igrama u Rio de Žaneiru. Predvodi ih srednji bek Alison Pino koja je 2009. proglašena za najbolju igračicu planete u izboru IHF-a. Tu su i iskusne Siraba Dembele koja je za nacionalni tim postigla 720 pogodaka, kao i Aleksandra Lakabre koja je na 184 meča dala 600 golova.
Naša reprezentacija se sa Francuskom sastala na poslednja dva šampionata Starog kontinenta. Pre četiri godine u Beogradu Srpkinje su slavile sa 18:17 zahvaljujući sjajnim odbranama Katarine Tomašević, dok su nam se Francuskinje revanširale pre dve godine u Osijeku (27:16).
Najveći problem za selektora Dragicu Đurić pred ovaj susret su povrede igračica.
– Nakon Jelene Lavko, na koju ne računamo od prvog meča glavne faze, protiv Holandije se povredila Katarina Krpež Šlezak i veliko je pitanje da li će igrati večeras. Jelena Trifunović i Kristina Liščević su imale temperaturu, a sada isti problem ima i Marija Obradović. Jovana Risović ima gnojnu anginu, Marina Dmitrović povredu ahilove tetive tako da je zdravstveni bilten prilično loš – kaže Đurićeva.
Francuskinje su pretrpele samo jedan poraz, od Holandije, dok su bile bolje od Poljske, Nemačke, Švedske i Španije.
– Dominantne su i u fizičkom i u taktičnom smislu. Daleko će dogurati, najverovatnije do finala. Ali i mi smo pokazale da se polako približavamo rukometnoj eliti. Treba nam vremena i strpljenja. Potrebno je samo da ostanemo kolektiv. U jednom delu turnira smo pokazali kvalitet i zbog toga ne vidim razlog zašto u budućnosti ne bismo bili još bolje.
Od ishoda meča sa Francuskom zavisiće i konačan plasman našeg tima.
– Pokušaćemo da im pružimo dostojan otpor sa zdravim delom ekipe. Ne mora da znači da ćemo u slučaju pobede biti sedmi jer zavisimo i od drugih mečeva. U svakom slučaju bićemo devete ili desete. Motiv ćemo svakako imati. I u najtežim uslovima moramo da „izvučemo” poslednji atom snage – zaključila je Đurićeva.
Slađana Pop-Lazić dobro poznaje Francuskinje s obzirom da već petu sezonu igra u toj zemlji. Pet protivničkih igračica su joj saigračice u Mecu.
– Opasnost nam preti sa svih strana. Francuskinje igraju fenomenalnu odbranu, a imaju i dva sjajna golmana Glozer i Lejno koje „brane kao lude”. Dobro su fizički spremne, nemaju slabu tačku – smatra Pop-Lazić.
Tamara Georgijev je dodala:
– Borićemo se do kraja, dokle god smo na šampionatu. Ne želimo da pognutih glava odemo iz Geteborga, daćemo sve od sebe večeras. Francuskinje imaju odličan tim, opasne su na svakoj poziciji, međutim, od nas zavisi kako ćemo izgledati na terenu. Ostvarile smo uspeh plasmanom među deset najboljih reprezentacija.
Prva grupa
Prvo kolo
Srbija – Nemačka      19:26
Švedska – Holandija           30:33
Španija – Francuska          22:23
Drugo kolo
Španija – Nemačka  20:20
Srbija – Holandija  27:35
Švedska – Francuska          19:21
Treće kolo
Španija – Holandija           16.15 č
Švedska – Nemačka  18.30 č
Srbija – Francuska 20.45 č
Tabela
Francuska     4          3          0          1          83:79   6
Holandija      4          3          0          1          113:104           6
Nemačka         4          2          1          1          96:88   5
Švedska         4          1          1          2          104:103           3
Srbija            4          1          1          2          101:114           3
Španija         4          0          1          3          84:93   1
Druga grupa
Prvo kolo
Češka – Rusija          24:26
Mađarska – Rumunija            21:29
Danska – Norveška  20:22
Drugo kolo
Češka – Rumunija     sinoć
Mađarska – Norveška          sinoć
Danska – Rusija         sinoć
Tabela
Norveška       3          3          0          0          68:62   6
Rumunija        3          2          0          1          72:61   4
Danska            3          2          0          1          76:70   4
Češka 3          1          0          2          80:81   2
Rusija 3          1          0          2          64:69   2
Mađarska        3          0          0          3          62:79   0

Čair domaćin finala Kupa Srbije u vaterpolu
Niš – Kompleks bazena za niškom Čairu na kraju ove godine ugostiće timove koji su izborili igranje u samoj završnici nacionalnog kupa. Na finalnom turniru u Nišu danas i sutra boriće se sigurno četiri najkvalitetnije ekipe u klupskoj konkurenciji u srpskom vaterpolu. U prvom polufinalu igraće Vojvodina i Partizan (17,45 č), a u drugom koji će početi u 20 č sastaće se Crvena zvezda i Šabac.
Beogradski Partizan je branilac trofeja. „Crno-beli” su u prošlogodišnjem finalu savladali kragujevački Radnički s 11:9. U četvrtfinalu Beograđani  su savladali ekipu Starog grada sa 16:7, a u Niš Partizan dolazi kao drugoplasirana ekipa Regionalne A1 vaterpolo lige. Drugi srpski predstavnik u najkvalitetnijem regionalnom takmičenju novosadska Vojvodina trenutno zauzima pretposlednje, sedmo mesto u ovom nadmetanju. Novosađani su još bez pobede u tom takmičenju, a igranje na finalnom turniru u Nišu obezbedili su pošto su u prethodnoj rundi eliminisali Radnički iz Kragujevca pobedom od 14:5.
Preostala dva učesnika završnog turnira Kupa Srbije igraju u Regionalnoj A2 ligi. „Crveno-beli” i Šapčani su trenutno na deobi trećeg mesta u ovom takmičenju, a u četvrfinalnim susretima kupa bili su bolji od Dunava, odnosno Valjeva.
Drugog dana turnira u 19 č biće odigran i finalni susret Kupa u ženskoj konkurenciji između Crvene zvezde i Vračara. Karte za finalni turnir Kupa Srbije u vaterpolu u Nišu su u prodaji od prošlog petka. Cene ulaznica za polufinalne duele u muškoj konkurenciji su 200 dinara, a za finale 250. Ulaz na finalni meč Kupa u ženskoj konkurenciji, koji se igra sutra posle muškog finala (16,45 č), biće slobodan.
Kako nam je rekao Milan Krstić, član UO VSS i predsednik Vaterpolo kluba Niš, koji je tehnički organizator završnice nacionalnog kupa u muškoj i ženskoj konkurenciji, pokrovitelji turnira su grad Niš i Sportski savez Niša.

Partizan se revanširao Bešiktašu
Košarkaši Partizana savladali su večeras Bešiktaš 86:71 (18:16, 26:25, 20:23, 22:7) u utakmici devetog kola E grupe FIBA Lige šampiona i revanširali se za poraz u Istanbulu.
Do petog trijumfa u ovom takmičenju i pozicije četiri u grupi koja vodi u eliminaciobu fazu crno-beli su stigli zahvaljujući sjajnoj seriji 10:0 na početku poslednje četvrtine.
Novica Veličković postigao je 20 poena, Vilijam Hečer 14, a Stefan Birčević 12.
Naredne nedelje Partizan gostuje Zjelenoj Gori, prenosi Tanjug.

Bešiktaš magnet za publiku
Bešiktaš je najatraktivniji protivnik u E grupi Fibine Lige šampiona, ali je pitanje da li će njegov večerašnji susret sa Partizanom u dvorani „Aleksandar Nikolić” (20.30 č) dobiti i odgovarajuću posetu. Na prethodna dva meča „crno-belih” košarkaša kod kuće, sa Ludvigzburgom i Igokeom, bilo je zbirno manje od 2.000 gledalaca.
Takav odziv publike, do skoro nezamisliv za najtrofejniji klub naše igre pod obručima, za reakciju trenera Aleksandra Džikića je imao jednu rečenicu, u najavi današnjeg susreta:
„Nije nikakva tajna da bismo voleli da nas podrži što veći broj ljudi”, rekao je strateg koji je posle meča sa šampionom Republike Srpske primetio da je opao – broj novinara na pres-konferenciji.
U konferencijskoj sali, inače, nije bilo „novinara” iz redova navijača, pošto su mimo običaja na ulazu u prostoriju tražili pres-akreditacije. U svakom slučaju, šansa za veću posetu na duelu sa liderom grupe je i manja cena ulaznice nego za prve evropske nastupe na domaćem terenu ove sezone – 300 dinara za tribine.
Bešiktaš, koji je u turskom prvenstvu ispred dva evroligaša (sa skorom 8-2 treći iza Efesa i Fenerbahčea), jedini poraz u Ligi šampiona je pretrpeo u pretprošlom kolu, u Ludvigzburgu (89:83). Srpski centar Vladimir Štimac, najbolji akter prvog međusobnog duela, koji je istanbulska ekipa dobila sa 77:62, ima retko dobar učinak u ovom takmičenju: dvocifren prosek u dve statističke kategorije (10,8 poena i deset skokova, za 21 minut igre po meču).
„Štimac ima vrlo dobru sezonu. Pokušaćemo da odigramo bolje nego u Istanbulu”, istakao je Džikić, koji već drugi mesec nema na raspolaganju povređenog Đorđa Majstorovića.
 
Parovi devetog kola
D grupa: Cibona – Mega Leks sinoć, Juventus – Ostende sinoć. Danas: Mornar – Tenerife, Strazbur – Avelino.
Tabela: Tenerife 14, Avelino 14, Strazbur 13, Juventus 13, Ostende 12, Mega 12, Cibona 10, Mornar 10.
E grupa: Ludvigzburg – Zelena Gora sinoć, Dinamo Sasari – Solnok sinoć. Danas: Partizan – Bešiktaš, AEK – Šarlroa.
Tabela: Bešiktaš 15, AEK 13, Ludvigzburg 13, Zelena Gora 12, Partizan 12, Dinamo 11, Šarlroa 11, Solnok 9.

Makabi na „staklenim nogama“
Makabi. Olimpijakos, Real, CSKA... To su protivnici košarkaša Crvene zvezde u Evroligi u narednih 14 dana, „teški“ 25  titula evropskog prvaka... Izuzimajući grčkog velikana, ostali dolaze u Beograd. Spektakl, retka privilegija, a sve to je doneo novi format elitnog takmičenja sa 16 klubova, za koji se posle 11 kola može reći da je pun pogodak. Igra se atraktivnija košarka, postiže veći broj poena, a dvorane su punije. Klubovi više prihoduju i od tv prava, a pojedine utakmice direktno su mogli da vide gledaoci u više od 200 zemalja.
Zvezda je pokazala da je kadra da se nadmeće sa elitom, ostvarila je četiri pobede, a mogla je i još koju. Dominaciju zato pokazuje u ABA ligi, bez poraza je u 13 kola, a u proseku pobeđuje s 20 poena razlike. Regionalno takmičenje jeste prioritet, ali za momke u crveno-belim dresovima Evroliga je izazov bez premca. U takvom raspoloženju dočekuju i duel sa „ponosom Izraela“, šestostrukim prvakom Evrope.
A, prvu titulu Makabi je osvojio baš u Beogradu, protiv Mobilđirđija iz Varezea (78:77), u proleće 1977, u dvorani u kojoj će biti odigran i sutrašnji duel. Berkovič, Boutrajt i Brodi predvodili su tim iz Tel Aviva do istorijskog uspeha, a na drugoj strani su bili Mors, Menegin i Bison. Poslednji trofej podigli su u Milanu 2014, a te sezone su se dva puta sastali sa Crvenom zvezdom i dobro namučili. Godinu dana kasnije, putevi su im se ponovo ukrstili, a „crveno-beli“ su upisali još jednu „šampionsku recku“, slavili su u Beogradu (89:76). I dok je Zvezda napredovala, prošle sezone stigla do četvrtfinala, Makabi se „izgubio“. Završio je takmičenje posle prve faze, kao peti u grupi sa Darušafakom, Bambergom, Dinamom Sasri, Unikahom i CSKA (skor 4-6). Renoviranjem tima i dovođenjem vrhunskih igrača minulig leta, jasno je istakao ambicije, ali rezultati su i dalje ispod očekivanja.
Prazninu odlaskom Ročestija, Mbakvea, Bendera i Hendriksa popunilo je čak sedam igrača, a dvojica su došla iz Crvene zvezde. Najbolji centarski tandem Evrolige u prošloj sezoni, Cirbes-Miler, projektovan je kao stub igre Makabija, ali povreda Amerikanca u pripremnom periodu to je pokvarila. Ipak, mnogo više se očekivalo od tima koji je doveo igrače-klasu, Gaudloka, Vimsa, Rada, Silija i Aleksandera. Makabi ima samo pobedu više od „crveno-belih“, a u Beograd dolazi poprilično uzdrman sa tri poraza kod kuće od Efesa i Bamberga, kao i Hapoela Galila pre par dana u prvenstvu Izraela. Kao mane ovog tima pokazali su se manjak timskog duha i višak igrača koji uzimaju veliki broj šuteva. Gaudloku, Vimsu, Siliju, Smitu i Ohajonu, malo je jedna lopta...
Dva startna poraza u Evroligi stajali su otkaza Ereza Adelštajna, ali u lošu seriju ušao je i njegov naslednik Rami Hadar. Debitantu u Evroligi takođe se ljulja klupa, a možda posle duela u Beogradu Makabi dobije i trećeg trenera od početaka sezone. Na papiru, izraelski tim je svakako favorit, ali Zvezda ima jake adute da utakmicu učini interesantnom i napravi još jedno iznenađenje. Za to je neophodno da skakački parira protivniku, neutrališe plejmejkera Gaudloka, koji je i najbolji strelac, oduzme veliki broj šuteva za tri poena, pre svih Vimsu i Smitu. Pod košem našem timu preti manja opasnost. Cirbes nije dobio ulogu kakvu je imao u Zvezdi, igra deset minuta manje u proseku i nije prva opcija (8,2 poena, 2,8 skoka za 15 minuta).
 
Makabi
Endru Gaudlok          28        191      plej
Viktor Rad    25        205      k.centar
D.J. Sili        27        193      bek
Devin Smit   33        198      krilo
Gal Mekel      28        192      bek
Gaj Pnini      33        201      krilo
Jogev Ohajon  29        189      plej
Soni Vims     30        198      krilo
Silven Lendsberg    26        98        bek
Džo Aleksander          30        203      k.centar
Kolton Ajverson       27        213      centar
Majk Cirbes  26        207      centar
Trener: Rami Hadar (50)

Uživao sam igrajući protiv Zvezde
Zvali su ga biser mora i kopna. Bio je jedan od najbržih fudbalera u bivšoj Jugoslaviji, igrač koji je kao najbolji glumac umeo da odglumi faul.
Protivnički igrači ga ni malo nisu štedeli. U Splitu, gde je napravio najznačajnije fudbalske korake u dresu Hajduka imao je i obožavaoce i žestoke kritičare.
Bio je i ostao uzor mlađima zalaganjem, samodisciplinom, ozbiljnošću u izvršavanju svih obaveza, kvalitetom svoje igre.



Svi smo plakali kada je Tito umro

Stariji ljubitelji fudbala se još sećaju kada je zbog smrti Josipa Brza Tita, tadašnjeg predsednika Jugoslavije, prekinuta utakmica na „Poljudu” između Hajduka i Zvezde.
–Kada smo u poluvremenu ušli u svlačionicu rečeno nam je da je predsednik u komi. Sećam se, krenuli smo i u drugi deo meča, odigrali pet minuta, i tada je sudija svirao kraj. Svi smo plakali. Ne krijem i meni su potekle suze. Ali pamtim dobro kao da je bilo danas, da se posle utakmice, a na stadionu je bilo više od trideset hiljada gledalaca, nije čula ni muva. Mrtva tišina, niko nije ni svirao, jednostavno nije se mogao čuti glas.

Iako je sa bratom Zoranom, takođe dugogodišnjim igračem Hajduka rođen u Sarajevu, ceo igrački i životni vek je u Splitu, gde smo ga u telefonskom razgovoru dobili.
Jedan je od retkih igrača koji je sa reprezentacijom Jugoslavije igrao na dva svetska prvenstva (Španija i Italija) i Evropskom 1984. godine.
Sa Hajdukom je 1979. osvojio titulu, a pet godina kasnije i Kup maršala Tita.  Samo godinu dana kasnije poneo je „zlatnu kopačku” jugoslovenskog prvenstva, kao najbolji strelac.
Iz Splita je otišao sa dvadeset i osam godina, a posle toga punih sedam sezona igrao je u Francuskoj za Bordo, Kan, PSŽ, Sošo i Nicu, da bi u trideset i petoj godini završio karijeru.
–Mogao sam, s obzirom na strukturu mišića da igram bar još tri - četiri godine. Ali, i to je bilo dovoljno, kaže naš sagovornik, koji je poslednji put za naše medije govorio pre skoro dve i po decenije. 
Šta danas radite posle fudbala?
– I posle fudbala – fudbal. To je moj život. Posle igračke karijere obreo sam se u menadžerske vode. Kratko je to trajalo, jednostavno video sam da nisam za taj posao. Okrenuo sam se trenerskom poslu, iako iskreno ni danas nemam licencu za trenere. Uglavnom sam pomoćnik. Znam da je dobro imati licencu, ali u ovim godinama teško. Da nije fudbala i svakodnevnog trčanja, sve bi bilo daleko teže, ovako, ne žalim se.
Mnogi se zalažu za Regionalnu ligu u fudbalu. Šta Vi o tome mislite?
– Znam da se mnogi zalažu za to, ali, ovde u Hrvatskoj, koliko vidim Hajduk i Dinamo nisu baš za to. Činjenica je da su današnje lige slabe, da na stadionima nemamo više od 300 gledalaca. Ni danas, posle dvadeset pet godina, nema nekog velikog napretka. Ukoliko Uefa uloži novac u buduće takmičenje, onda je to druga priča. Ranije je bilo igrača, publika je imala šta da vidi. Danas je lako da postaneš fudbaler. Ako su mnogi dali zeleno,, svetlo, onda je to dobro za fudbal u našem regionu. Sa druge strane, klubovi će i finansijski da ožive, sve će biti mnogo lakše.
Na koji način rešiti bezbednost na stadionima?
– Rat je bio i prošao, verujem da više nema usijanih glava. Teško je uvesti red među navijačima. Najveće emocije su kada se igraju derbiji, samo da ne bude povređenih. Mislim da je to  jedan od najvećih izazova budućeg fudbalskog projekta.
U kojim utakmicama ste najviše uživali?



Bilo je nemoguće da obučem „crveno-beli” dres

Vrbovali su ga mnogi, želeli su da ga vide ali jednostavno bio je i ostao privržen Hajduku.
–Nije bilo nikakve šanse da pređem u bilo koji drugi klub. Dolazili su mnogi ljudi kod mog oca, razgovarali sa njim, ali ja sam i dalje nosio dres Hajduka. Sećam se da su jednom prilikom u Split u naš stan došli neki ljudi iz Beograda, iz Partizana. Moj otac im se zahvalio na poseti, ali nije pristao da ja i brat Zoran odemo u Beograd. Iz Hajduka smo jedino mogli da odemo u inostranstvo...

– Znam da sam u karijeri dobio grdne batine, nisu me štedeli protivnički igrači, ali na kraju sam sve naplatio. Ipak, najveće uživanje je bilo igrati protiv Crvene zvezde, veće nego protiv Partizana. I protiv Dinama je bilo dosta naboja. Zvezda je bila ekipa, imala je strašne igrače. Nekako, najlepše mi je bilo kada smo igrali na „Marakani” pun stadion, renomirani protivnik, sva pažnja bila je usmerena na naš dvoboj.
Koji gol posebno pamtite?
– Rado se sećam utakmice na najvećem stadionu 1985. godine kada smo pobedili Zvezdu sa 3:1, bio sam dvostruki strelac.  Zvezda je tada imala moćnu ekipu. Međutim, i Hajduk je imao Sliškovića, Simovića...
Ko je po Vama najbolji trener bivše Jugoslavije?
– Definitivno to je Ivica Osim. Bio mi je trener u reprezentaciji, žao mi je što nismo zajedno sarađivali u nekom klubu. Promenio sam dosta trenera od Mladinića, ali, Ivica Osim je prema igračima imao očinski odnos. Sve se zasnivalo na razumevanju  i uzajamnom poštovanju.
Da li ste posle rata dolazili u Beograd?
– Ne nisam, ali planiram u skorijoj budućnosti da dođem. Redovno pratim dešavanja u vašoj ligi, znam da Zvezda trenutno dominira.
Za brata Zorana kaže da je ponovo krenuo u traženju novog kluba kao trener, ali da je tu slaba vajda. Nedavno je u centru Splita sagradio veliku kuću, ćerka je završila školu za fitnes, a sin je otišao u bankare i trenutno živi i radi u Zagrebu.

Zvezda autogolom do trijumfa u Surdulici
Tri minuta delilo je Radnik od osvajanja boda protiv aktuelnog šampiona Crvene zvezde koji bi im dosta značio u borbi za opstanak. Ipak, „crveno-beli“ su finišu meča uspeli da slome otpor Surduličana, koji su u većem delu susreta bili ravnopravan protivnik, i da autogolom Zlatanovića dođu do sva tri boda: Radnik – Crvena zvezda 1:2 (1:1).
Plavšić je u 87. minutu petom proigrao Anđelkovića koji uputio loptu u kazneni prostor. Čančarević je pokušao da interveniše, ali je loše procenio let lopte na koju je naleteo Zlatanović i zakucao je u sopstvenu mrežu za trijumf gostujuće ekipe.
Trener „crveno-belih“ Miodrag Božović ponovo nije izveo najjači sastav pošto zbog povreda nije mogao da računa na kapitena Lukovića, Rendulića, Ristića i Manojlovića, dok Donald i Ruiz nisu mogli da igraju zbog kartona. Vijeira, kao i na nekoliko prethodnih mečeva, nije bio ni u protokolu.
Domaćin se dosta bolje snašao na zaleđenom terenu, na kom je bilo teško igrati, pa je poveo već nakon deset minuta igre. Nakon duge lopte koja je upućena ka Nikoliću Stojanović nije uspeo da interveniše glavom pa je napadač Radnika ušao u kazneni prostor i rutinski savladao Supića. Zvezda je mogla da izjednači odmah u sledećem napadu. Kanga je proigrao Srnića koji je u kaznenom prostoru nesebično spustio loptu do Orlandića, ali je Čančarević odbranio posle pokušaja crnogorskog napadača sa pet metara.
Arbitar Danilo Grujić je u 24. minutu, čini se prestrogo, dosudio jedanaesterac za goste nakon duela Milovanovića i Plavšića. Čančarević je zakačio loptu nakon šuta Anđelkovića sa „bele tačke“, ali je lopta ipak završila u mreži Radnika. Tom prilikom isključen je trener domaće ekipe Kosanović zbog protesta. Zvezda je mogla da preokrene rezultat u 34. minutu, ali je lopta posle šuta Le Taleka prošla tik pored stative.
Fudbaleri Radnika smatrali su da su oštećeni u 51. minutu kada je Merdović pao u kaznenom prostoru nakon duela sa Petkovićem. Ali kao i u trećem minutu kada nije dosudio penal nakon starta Milovanovića nad Srnićem, sudija Grujić ni tada nije pokazao na „belu tačku“.
Radnik je na početku drugog poluvremena imao dobre prilike za drugi pogodak. Međutim, prvo je Mišan šutirao preko gola, a zatim nije bio uspešan ni Vuković koji se našao u situaciji „jedan na jedan“ sa Supićem. Zvezda je uzvratila. Le Talek je u 53. minutu šutirao preko prečke, a šest minuta kasnije je lopta nakon udarca Plavšića „okrznula“ stativu.
Domaćin je najbolju priliku propustio u 78. minutu kada je Stanković centrirao sa desne strane ka Nikoliću čiji je šut glavom sa sedam-osam metara odbranio Supić.
Stadion Radnika. Gledalaca: 3.000. Sudija: Danilo Grujić (Niš). Strelci: 1:0 Nikolić (10), 1:1 Anđelković iz jedanaesterca (25), 1:2 Zlatanović, autogol (87). Žuti kartoni: Đorić, Radović, Milinković, Pejčić (Radnik), Orlandić, Srnić (Crvena zvezda).
RADNIK: Čančarević, Mladenović, Vuković, Milovanović, Pejčić, Đorić, Merdović (od 90. Nenadović), Mišan (od 66. Zlatanović), Nikolić, Milinković, Radović (od 70. Stanković). Trener: Kosanović.
CRVENA ZVEZDA: Supić, Petković, Stojanović (od 85. Račić), Fibel, Anđelković, Le Talek, Poletanović, Plavšić, Kanga, Srnić (od 80. Ilić), Orlandić (od 74. Sikimić). Trener: Božović.

Upravni odbor FK Vojvodina podneo ostavku
NOVI SAD – Upravni odbor Fudbalskog kluba Vojvodina na današnjoj sednici doneo je odluku da kolektivno na čelu sa predsednikom UO Vojislavom Gajićem podnese ostavku, rečeno je vanrednoj konferenciji za novinare održanoj u pres- salonu stadionu „Karađorđe”.
Odluka Upravnog odbora je, po rečima predsednika Gajića, doneta jednoglasno, sa izuzetkom jednog člana UO koji je bio odsutan sa današnje sednice.
„Skupština kluba sinoć nije prihvatila predlog novog Statuta koji je podneo Upravni odbor, a mi kao ozbiljni ljudi doneli smo odluku o podnošenju neopozive ostavke, čime su se stekli uslovi za raspisivanjem novih izbora u FK Vojvodina”, rekao je Gajić i dodao da po važećem Statutu ti izbori moraju biti zakazani u roku od osam dana.
Gajić je između ostalog rekao da je za poslednja četiri meseca koliko je UO na čijem je on čelu rukovodio klubom u FK Vojvodinu „ušlo” 1.610.576 evra, od čega je od UEFA uplaćeno oko milion i 90.000, a od strane sponzora 598.745 evra.
On je naglasio da je 90 odsto od tih sredstava otišlo na plate fudbalera i zaposlenih u klubu, te da komercijalni dugovi nisu plaćani.
Predsednik Poslovnog tima, odnosno sponzorskog pula FK Vojvodina, Dragoljub Zbiljić sinoć je odmah po završetku sednice Skupštine rekao da podnosi ostavku, a danas je na konferenciji za novinare kazao da taj Poslovni tim od danas prestaje da postoji.
„Najvažnija vest bi trebalo da bude da su mališani u Školi „Milan Petrović” zahvaljujući ovom Poslovnom timu danas dobili novogodišnje paketiće i to je ujedno poslednja aktivnost Poslovnog tima FK Vojvodina koji od danas popodne više ne postoji”, rekao je Zbiljić.
Potpredsednik sada već bivšeg Upravnog odbora novosadskog superligaša Dalibor Bogdanović rekao je da je juče tri sata pre sednice Skupštine održan sastanak između navijačke grupe koja ima većinu u Skupštini i predstavnika UO i da je postignut dogovor da će predlog statuta koji podnosi Upravni odbor biti podržan, ali su navijači, kako je kazao, 15 minuta pre početka Skupštine promenili odluku.
„Ja lično u svoje ime za sve ovo krivim Aleksandra Dunđerskog koji je na predlog navijača postavljen na mesto direktora kluba, a mogu da kažem da FK Vojvodina nikada u svojoj istoriji nije imala pošteniju i čstitiju upravu od ovog Upravnog odbora koji je danas podneo ostavku”, rekao je Bogdanović.(Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Jugoslovenska liga bila  je  jača od sadašnje španske lige
Dovoljno je reći Vladimir Petrović Pižon. Jedna od pet Zvezdinih zvezda, fudbalski čarobnjak, koji je ,, crveno-beli,, dres oblačio blizu 500 puta, a bio je još i član čuvenog Arsenala, Antverpena, Bresta, Standarda i Nansija. Pune dve i po decenije je trener, a trenutno je angažovan u Fudbalskom savezu Srbije, na mestu savetnika selektora mlade, omladinske i kadetske reprezentacije. Na toj dužnosti je poslednjih šest meseci, a poziv je sa zadovoljstvom prihvatio od Gorana Bunjevčevića i Slavoljuba Muslina. Ipak, ne krije, da bi mnogo više voleo da je pored terena. Kao i većina bivših asova jugoslovenskog fudbala Petrović smatra da je Regionalna liga jedini spas.
- Pozdravljam takvu ideju, jer smatram da bi ta buduća liga, koja bi ponovo okupila klubove sa prostora nekadašnje zajedničke države poboljšala kvalitet. Ona bi bila mnogo interesantnija i za gledaoce i za medije. Rado se sećam kada smo u Jugoslaviji igrali utakmice sa Partizanom, Dinamom, Hajdukom, Vardarom, Sarajevom. Odgovorno tvrdim da je tadašnja liga, po kvalitetu bila jača nego danas španska ili nemačka. Po meni ona je moguća i sasvim realna.
U čemu je razlika između one zajedničke lige i ovih današnjih u Srbiji, Hrvatskoj, Sloveniji..?
- Najpre treba imati u vidu da tada nbi jedan igrač pre 28. odine nije mogao da ode u inostranstvo. A danas idu još kao deca. Današnji fudbalski svet je nemilosrdan, svedoci smo da nam igrači rano odlaze i da ne mogu lako da se snađu. Taj svet profesionalizma je surov, klubovi brzo pronalaz zamene za njih.Dok jedni dolaze drugi se brzo   vraćaju kući. Jednostavno, danas više niko nema strpljenja.
Šta bi moglo da zaustavi budući fudbalski projekat o kome se sve glasnije govori?
- Regionalnu ligu, koja se najavljuje za jesen 2018. godine, mogao bi da zaustavi novac. Jer su klubovi sve siromašniji. Ali, ukoliko bi Uefa pomogla a postoje ozbiljne indicije, sve bi bilo drugačije. Navijači treba da navijaju za svoje klubove, ljubimce. Neka zvižde u Zagrebu, Splitu, Beogradu, Mostaru...I ranije su sviždali, to je sastavni deo svakog sporta. Samo nek ne vređaju.
Kako se nosite sa titulom Zvezdine zvezde?
- To govori da sam nešto napravio u fudbalu, životu. Tačno je da ta titula na neki način nosi određeni teret, ali ta titula je za čoveka i velika odgovornost. Kao igrač Crvene zvezde morao sam, kao i većina da vodim računa, kako se ponašam van terena. Mislim da je tada bila mnogo veća disciplina nego danas.
Koliko pratite dešavanja u Zvezdi?
-Član sam Izvršnog odbora ali retko idem na sastanke, zbog zauzetosti. Preko novina sam saznao da trener Božović odlazi. Iskreno, dopadaju mi se rezultati koje imamo, ali mi se ne dopada igra. Ali, ako postoji neki dugoročan plan, onda je to uredu.
Koje utakmice su Vam najdraže?
- One sa Partizanom i Hajdukom. Sećam se kada smo pobedili Hajduk u Slitu sa 3:1. I utakmice sa Dinamom su bile dobre, ali iskreno nikada nisam osećao bilo kakav naboj kada smoodlazili u Zagreb.
Koja utakmicu pamtite u dresu reprezentacije?
- Kada smo pred svetsko prvenstvo u Španiji pobedili u Danskoj sa 2:1,  bio sam strelac odlučujućeg gola. Tadaje domaćin imao strašnu ekipukoju su predvodili Arnesen,Lebdi...U lepom sećanju su mi utakmice u dresuArsenala.
Ko je po Vama najbolji fudbaler svih vrmenana ovim prostorima?
- Dragan Džajić je na prvom mestu, pa svi ostali. On je bio fudbalski čarobnjak, jednom rečju fudbaler za sva vremena.
A trener, koji je na po Vama ostavio snažan pečat?
- Svakako Miljan Miljanić, on je bio sve i trener i otac, učitelj, pedagog. Neko koga ste morali ,,otvorenih očiju,, da gledate dok govori.
Gde je najveći problem srpskog fudbala?
- Što mladi rano odlaze u inostranstvo, što klubovi, pritisnuti finanijskim probemima, lako se odriču velikih fudbalskih bisera. Nije problem ove države što sportisti rano odlaze, problem je što nam odlaze inžinjeri, lekari.... A mi uvek, i stalno pričamo o fudbalu. Lekari i inžinjeri nam odlaze za džabe, dok države od odlaska jednog fudbalera ima korist, od plaćenog poreza.
 
Još uvek razmišljam kao trener
Bio je trener u mnogim klubovima, vodio je i najjaču reprezentacuiju Srbije, ali u pogrešno vreme. Radio je i u Kini, Jemenu, Iraku, Rumuniji..
- Trenutno sam savetnik u FSS. Više me niko ne spominje kao trenera. Ali, ja još uvek razmišljam o poslu.

Ćavi: Niko kao Mesi, Ronaldo nije zaslužio Zlatnu loptu
DOHA - Španski fudbaler Ćavi Ernandez izjavio je danas da napadač madridskog Reala Kristijano Ronaldo nije zaslužio Zlatnu loptu jer smatra da je njegov nekadašnji saigrač iz Barselone Lionel Mesi bez premca.
„Zlatna lopta vrednuje trofeje, ranijih godina nije bio takav slučaj, već je najbolji osvojao nagradu. Mesi je bolji od svih, uprkos tome što je drugi fudbaler pobedio”, rekao je Ćavi prilikom gostovanja na tv stanici TV3.
Ćavijeve reči dolaze nakon što je Ronaldo ove godine osvojio Ligu šampiona i Evropsko prvenstvo, pobedivši ubedljivo u izboru francuskog magazina „Frans fudbal”, što mu je četvrta Zlatna lopta, dok Mesi ima jednu više.
Sadašnji vezista Al Sada često je znao da „bocne” Ronalda, istakavši da nije ni blizu Mesija, na šta je dobio odgovor i podsećanje Portugalca da igra u Kataru, a ne na vrhunskom nivou.
Tanjug

Zvezda u Surdulici završava uspešnu polusezonu
Šest meseci nakon što su počeli pripreme fudbaleri Crvene zvezde odigraće poslednju utakmicu u prvom delu sezone, 29. u svim takmičenjima. Njihov rival u 21. kolu domaćeg šampionata biće Radnik koji se nalazi na začelju tabele. Ekipa iz Surdulice u poslednje vreme ne ostvaruje dobre rezultate pošto je na osam mečeva samo jednom slavila, uz dva remija i pet poraza.
Ni „crveno-beli” ne blistaju u poslednje vreme. Nakon ubedljive pobede nad Čukaričkim (3:1) u domaćem šampionatu ostvarili šest trijumfa i dva remija. Međutim, nisu bili ubedljivi kao na početku sezone pošto su rivale pobeđivali minimalnom prednošću.
– Pred nama je još jedna teška utakmica pogotovo što očekujem da teren neće biti u dobrom stanju i da će biti zaleđen. Mnogo nam je važno da pobedimo kako bismo polusezonu završili u dobrom raspoloženju i da se na adekvatan način oprostimo od navijača. Radnik je u nezavidnoj situaciji, ali će dati sve od sebe da ostvari dobar rezultat – rekao je trener Miodrag Božović.
On je zatim analizirao današnjeg protivnika.
– Radnik se trenutno ne ubraja u naše najkvalitetnije timove, ali to ne mora ništa da znači. Protiv Crvene zvezde svi igraju motivisano. Počeli su bolje da igraju i sigurno će dati sve od sebe da nadoknade poraz protiv Borca u prošlom kolu. Imaju nekoliko igrača koji nam mogu zadati probleme. Pre svih napadač Nikolić koji, iako nije postigao dosta golova, se odlično kreće, dobro skače i opasan je iz prekida. Tu je i Adamović koji je kreator njihove igre, a u odbrani imaju iskusne igrače poput Vukovića i Pavlovića. Mi smo kvalitetnija ekipa, ali to moramo da potvrdimo na terenu.
Osim kapitena Lukovića, Rendulića i Ristića koji su povređeni, crnogorski stručnjak danas neće moći da računa ni na Ruiza i Donalda koji su dobili žute kartone na prošlom meču.
– I da nije dobio žuti karton Ruiz ne bi mogao da igra jer je dobio poziv da se pridruži reprezentaciji Kostarike. Donald je jedan od naših najvažnijih igrača i žao mi je što neće biti na terenu. Isto tako reč je o jednom od najvećih profesionalaca u ekipi koji nas je preporodio onog momenta kada je došao u Zvezdu. Njega će najverovatnije zameniti Račić. Kod svih igrača je došlo do umora, više psihičkog nego fizičkog – zaključio je Božović.
Superliga Srbije (21. kolo)
Bačka – Rad    13 č
Novi Pazar – Borac  13 č
Radnički – Metalac 13 č
Voždovac – Mladost            13 č
Javor – Napredak      16 č
Radnik – C. zvezda    16 č
Vojvodina – Čukarički       18 č
Partizan – Spartak  sutra 16 č
Tabela
C. zvezda         20        16        3          1          49:17   51
Partizan        20        14        3          3          37:13   45
Vojvodina      20        13        3          4          34:14   42
Napredak        20        10        5          5          24:17   35
Mladost         20        10        4          6          25:20   34
Spartak          20        8          6          6          30:29   30
Radnički       20        8          5          7          25:25   29
Javor   20        7          8          5          23:26   29
Rad      20        6          6          8          17:23   24
Voždovac       20        7          3          10        19:27   24
Metalac         20        5          6          9          15:19   21
Čukarički     20        5          5          10        22:30   20
Radnik            20        5          5          10        17:26   20
Bačka  20        4          3          13        11:24   15
Borac  20        2          6          12        16:32   12
Novi Pazar    20        3          3          14        17:39   12

Pronađeno moždano tkivo dinosaurusa
Čovek je do sad nalazio lobanje, čitave kosture, čak i malo kože…, ali šanse da pronađe tragove tkiva mozga životinje koja je izumrla pre više od 139 miliona godina – skoro da nisu postojale. Međutim, naučnici u Velikoj Britaniji objavili su da su pronašli veoma mali deo mozga dinosaurusa. Bilo je potrebno 12 godina da se dođe do ovog zaključka.
Skoro niko na plaži ne bi primetio takav ostatak, ali lovac na fosile Džejmi Hiskoks odmah je uočio da je mali kamen koji je pokupio sa plaže u Saseksu 2004. godine bio neobičan.
„Na vrhu je bio skorenjen, ali tip kore koji je izgledao pomalo čudno za običan kamen”, izjavio je Hiskoks za „Glas Amerike”.
Ljudi stalno pronalaze ostatke, ponekad i cele kosture praistorijskih životinja u raznim delovima sveta. Posle miliona godina, u kostima nije ostalo ni malo mekog tkiva. Zapravo, veoma je teško razlikovati fosil kosti od običnog kamena. Ali pod određenim uslovima, meko tkivo može da ostane sačuvano.

Naučnici su ukazali da je pronađeno moždano tkivo reptila slično krokodilskom ili ptičjem tkivu, što je još jedan dokaz da su ove životinje potomci dinosaurusa

Naučnici smatraju da je u momentu smrti glava ove životinje pala u mulj nekadašnje močvare, i da se tu zaustavio prirodni proces raspadanja, što je omogućilo kristalizaciju malog dela membrane koja se nalazi oko mekog dela mozga.
„Mineralizacija je takođe sačuvala manje krvne sudove koji prolaze kroz te teksture, kao i tanane kapilare i malo moždane kore koja se nalazi odmah ispod tih membrana”, objasnio je paleontolog Dejvid Norman.
Naučnici su istakli da je ovaj uzorak najverovatnije pripadao biljojedu, koji je sličan bolje poznatom iguanodonu.
Posle dodatnih ispitivanja utvrđeno je da je moždano tkivo bilo mnogo bliže lobanji nego kod tipičnih reptila, što znači da su mozgovi nekih dinosaurusa možda bili veći nego što se do sada mislilo.
Naučnici su ukazali da je tkivo dinosaurusa slično krokodilskom ili ptičjem tkivu, što je još jedan dokaz da su ove životinje potomci dinosaurusa.

Nestao najveći deo pomoći za Srebrenicu
Od našeg stalnog dopisnika
Banjaluka – Nove vlasti u Srebrenici i mediji ponovo su podsetili javnost na ranije i nikad istražene procene po kojima je na ime pomoći Srebrenici zloupotrebljeno na stotine miliona evra donacija.
Uprkos tome što se ova tema često povlačila po medijima do epiloga nikad nije došlo, a Mladen Grujičić je po preuzimanju dužnosti novog načelnika Srebrenice najavio da će se morati preispitati i donacije i njihov utrošak, a to je ponovio i novoizabrani potpredsednik Skupštine opštine Radomir Pavlović rekavši da će opštinska vlast i novi načelnik pokrenuti istragu o zloupotrebama doniranih sredstava za ovu opštinu.
Potrebno je, kaže, da i međunarodne organizacije, koje su obezbeđivale pomoć, javno iznesu koliko su sredstava, na koji način i kojim putem obezbedile za Srebrenicu kao i šta je urađeno sa tim novcem.
Jedan od onih koji je na problem sa donacijama i ranije ukazivao je i Marinko Sekulić, novinar RTV Srebrenica, koji je istraživao sredstva koja su u poslednjih dvadeset godina nekontrolisano ulazila u BiH za ovaj grad, koji je procenio kako se stotine miliona evra slilo u BiH za Srebrenicu u poslednjih dvadesetak godina, a da je samo mali deo upotrebljen za obnovu grada. 
I produkcija „TV žurnal“ predstavila je pre nekoliko dana dokumentarni film o zloupotrebama donacija za Srebrenicu, a autor filma Avdo Avdić objasnio je nakon sarajevske projekcije da film dokazuje kriminal od najmanje petnaest miliona maraka (7,5 miliona evra) ali da je tokom istraživanja za film došao do podatka od najmanje pola milijarde konvertibilnih maraka (250 miliona evra) koje su donirane u Srebrenicu.
U filmu se primećuje da dve decenije nakon rata Srebreničani žive u kolektivnim smeštajima, bez vode, puta...  
„Prema zvaničnim, ali nepotpunim podacima najmanje 500 miliona konvertibilnih maraka donirano je za Srebrenicu“, navodi se u filmu.
Zvanični podaci o tome koliko je novca od stranih donacija, država i nevladinih organizacija stiglo u BiH ne postoje – komisije koje su se time bavile u BiH to nikad nisu ustanovile.
Mediji su, kad je reč o celoj BiH, uglavnom baratali procenama o desetak milijardi evra, od čega šest do osam milijardi evra nije upotrebljeno u svrhe za koje je bilo namenjeno, a iz Banjaluke su se žalili da su Republiku Srpsku donacije zaobilazile.

Vlast u Crnoj Gori ogradila se od bukvara
Podgorica – Povodom skandala oko novog takozvanog bukvara, koji je uznemirio crnogorsku javnost zbog svojih jezičkih, metodoloških i pedagoških nebuloza, oglasilo se Ministarstvo prosvete i saopštilo da „nije dalo saglasnost da taj bukvar bude deo dodatne literature u obrazovno-vaspitnim ustanovama”.
„Bukvar koji je izdao izdavač ’Naša škola pet plus’ iz Podgorice nema odobrenje ni Nacionalnog saveta za obrazovanje.
Nacionalni savet za obrazovanje kao obaveznu literaturu je odobrio samo udžbenik i radnu svesku ’Čigra slova i glasova’, kao i udžbenik ’Kako to može’, koji se koriste za sticanje znanja iz Crnogorskog jezika i književnosti. Nijedan drugi udžbenik niti bukvar nije odobren ni preporučen kao dodatna literatura od strane Nacionalnog saveta za obrazovanje”, kaže se u saopštenju Ministarstva prosvete.
Iz Ministarstva su poručili da taj resor nije dao „saglasnost da navedeni bukvar bude deo dodatne literature u obrazovno-vaspitnim ustanovama”.
„Svi koji se bave izdavaštvom izdanja koja se mogu koristiti u obrazovno-vaspitnim ustanovama treba da postupe u skladu sa propisima. Od odgovornih osoba koje se nalaze na čelu obrazovno-vaspitnih ustanova očekujemo da se odgovorno ponašaju u ovakvim situacijama i da učenicima omoguće korišćenje sadržaja za koje postoji saglasnost nadležnih institucija”, navedeno je u saopštenju pi-ar službe Ministarstva prosvete.
Profesor, doktor i poslanik Demokratskog fronta Budimir Aleksić novinarima je rekao da „crnogorski režim sprovodi nasilje nad svim vidovima života u poslednjih 27 godina, a to je najbolje pokazao 24. oktobra prošle godine, a svoje tiransko i despotsko lice ukazuje i u oblasti prosvete i kulture”.
„Reč je o brutalnom i ogoljenom nasilju, nasilju nad naukom, nasilju nad jezičkom tradicijom Crne Gore, nasilju nad kulturom, nasilju nad većinom građana Crne Gore (koji su se izjasnili na popisu, većinski, da govore srpskim jezikom, a i većina onih koji svoj maternji nazivaju crnogorskim protive se ovako nakaradnim i karikaturalnim rešenjima u poimanju onoga što se naziva ’crnogorski jezik’) i nadasve – nasilje nad zdravom pameću”, ocenio je Aleksić.
On dodaje da je reč „o uterivanju identiteta, o nasilnoj asimilaciji Srba i njihovom pretvaranju u nacionalne Crnogorce ili preciznije u Dukljane i Montenegrine i jedine fabrike koje rade u Crnoj Gori su fabrike laži – u to su se pretvorile i naše škole”.
„Kojim god jezikom da to režim radi, ne može da sakrije ekonomsku bedu i socijalnu krizu koja predstavlja stvarnost Crne Gore, opljačkane i nestabilne zemlje, sa politizovanim i urušenim institucijama, zemlje čiji je pravosudni, zdravstveni i obrazovni sistem u haosu”, dodaje Aleksić. „U kakvom je stanju crnogorski obrazovni sistem najbolje pokazuje ovaj priručnik koji je postao predmet kritičkih opservacija javnosti u zemlji, a dobrim delom i predmet duhovitih analiza”.
Aleksić navodi i sledeće:
„Ova vlast je tokom poslednjih 27 godina svoje vladavine uspela da zatvori sve fabrike. Jedine fabrike koje ovde rade, koje rade punom parom, a koje ova vlast podstiče i podržava, jesu fabrike laži. U fabrike laži pretvorile su se i naše škole, u kojima se uči lažna istorija, u kojima se plasiraju neistine o našoj prošlosti, i koje su – umesto da budu prosvetne i vaspitne ustanove, pretvorene u ustanove za kretenizaciju mladih ljudi.”

Kitarović: Ustaštva nema u Hrvatskoj, optužbe Srbije neprihvatljive
LUDBREG – Predsednica Kolinda Grabar Kitarović tvrdi da u Hrvatskoj nema ustaštva i da su optužbe i tvrdnje Srbije na račun Hrvatske neprihavljive, kada je reč o blokadi poglavlja 26 u pregovorima o pristupanju naše zemlje EU, te dodala da to ne znači neprijateljstvo Zagreba prema Beogradu.
Ona je, komentarišući poruke iz Beograda nakon hrvatske blokade poglavlja, rekla da se „agresivnom retorikom i performansima ne može ući u Evropsku uniju, već ispunjavanjem kriterijuma”, javila je agencija HINA, prenosi Tanjug.
Smatra neprihvatljivim to što državni vrh Srbije Hrvatsku naziva svakojakim imenima.
„U Hrvatskoj nema ustaštva i takva agresivna retorika Srbije, rekla bih čak i retorička agresija na Hrvatsku samo je distrakcija od činjenice da Srbija u ovom trenutku jednostavno nije spremna kada je reč o ispunjavanju kriterijuma. Mi ne tražimo ništa drugo nego da se ispune kriterijumi koje je Srbija preuzela”, rekla je Grabar Kitarović.
Navela je i da je Hrvatska morala da ispuni kriterijume za članstvo u EU, dodavši da je hrvatska ruka za saradnju i pomoć i dalje ispružena.
„Međutim ne možemo insistirati niti više niti manje, od onoga što kriterijumi jesu. Mislim da to mora da shvati i EU koja jedino na taj način može da zadrži svoj kredibilitet, da ima jednake kriterijume prema svima”, rekla je hrvatska predsednica.

Saborski odbor traži uklanjanje spomen ploče sa ustaškim pozdravom
ZAGREB – Saborski odbor za Ustav zaključio je danas da postavljanje spomen-ploče poginulim pripadnicima HOS-a u Jasenovcu na kojoj je uklesan ustaški pozdrav „Za dom spremni” vređa žrtve tog ustaškog logora i pozvao nadležne da to obeležje ukloni.
Upitan hoće li sporna ploča u Jasenovcu zaista biti uklonjena, potpredsednik tog odbora Peđa Grbin, iz opozicionog SDP-a, je rekao da to telo skupštinsko telo nije nadležno da uzme šrafciger i ukloni ploču.
Dodao je, međutim, da nakon odluka Ustavnog suda institucije bi trebalo tu ploču da uklone i postave drugu za žrtve Domovinskog rata koja neće vređati druge žrtve.
Odbor je pozvao hrvatsku vladu da utvrdi pretpostavke za institucionalno pravni okvir unutar kojeg će se rešiti pitanje simbola svih zločinačkih totalitarnih režima i zaštite digniteta njihovih žrtava.
„Odbor je donio zaključak da se ovakve stvari u posebnim mestima ne preduzimaju i pozvao nadležne da takva obeležja uklone”, zaključeno je, javili su hrvatski mediji, prenosi Tanjug.
Grbin je za HRT rekao da se sve žrtve moraju poštovati, ali ne tako što će se neke vređati.
Odbor je takođe pozvao na stvaranje institucionalnog okvira koji će dodatno objasniti koji su to simboli totalitarizma u Hrvatskoj nedopušteni.
„Zakon iz 1997. omogućio je postavljanje ploče s pozdravom 'Za dom spremni', ali je Ustavni sud dvema odlukama osudio takav pozdrav. Možda bi bilo malo neskromno ako kažem da ovime završavamo s podelama u hrvatskom društvu, ali ovom odlukom pokazujemo smer kojim bi politika morala ići”, dodao je.

Globus: Obaveštajci tvrde da je BiH „bure baruta”
ZAGREB– Jedna od najvećih svetskih igara ovog se trenutka vodi u Bosni i Hercegovini s mogućim nesagledivim posledicama ne samo za tu državu, već i šire u regionu, piše u jednom izveštaju koji će uskoro biti stavljen na sto novog američkog predsednika Donalda Trampa, otkriva zagrebački Globus.
„Procena je da je trenutno u BiH oko 500 radikalnih islamista, a da se taj krug, ako se uzmu i njihovi potencijalni saradnici, može proširiti na oko 2000 osoba. Oni su pod budnim okom obaveštajaca najvećih svetskih obaveštajnih službi, ali je uvek pitanje trenutka kada se nešto može dogoditi”, navodi ovaj hrvatski nedeljnik.
Postoje, piše dalje Globus, jasno razrađene strategije pojedinih zemalja koje pokazuju zanimanje za dalji nastavak islamizacije te zemlje.
„Neke od tih strategija koje su čak stavljene i na papir su krajnje zabrinjavajuće, kao ona da jedna zemlja ima jasno razrađen plan 'prodora' uticaja islamskih krugova sve 'do mora', što bi naravno značilo i menjanje političke arhitekture prostora BiH”, navodi se, takođe.
Ukazuje se i da kupovanje kuća i terena na područjima koje je „najzapadnije” u BiH, ali i najbliže delovima teritorija zemlje koja je i najbliža moru, može se tumačiti kao deo plana, ako se događaji u regiji okrenu prema crnim scenarijima.
Za Globus je zanimljivo da je u nekoliko navrata na razne opasnosti koje vrebaju BiH upozorio i jordanski kralj Abdullah II, pa je organizovao i skupove na kojima se o tome govorilo.
Postoji, ukazuje se, još jedan fenomen kada je reč o BiH, a to je da je to jedino mesto na svetu gde šiiti i suniti uspešno sarađuju.
Njihove vođe, piše Globus, su procenile da je za politiku prema BiH važna zajednička saradnja, pa su neprijateljstva stavljena po strani.
Globus piše i da su do sada tri talasa vodila prema radikalizaciji Bosne i Hercegovine, odakle je početkom devedesetih Al Kaida imala i put prema Evropi. Radilo se o jedinici El Mudžahid u kojoj su bili mudžahedini i stranci, a delovala je u sastavu Trećeg korpusa BiH i borila se protiv Hrvata i Srba.
„Tada je bio i jak uticaj Iranske revolucionarne garde koja je dostavljala oružje, dok je iz Saudijske Arabije dolazila humanitarna pomoć. Iran nije imao veliki uticaj na narod, već više na političku i vojnu elitu u BiH”, tvrdi jedan dobar poznavalac prilika u BiH, koji je, tvrdi Globus, imao i uvid u brojne poverljive dokumente stranih obaveštajnih službi.
Prema njegovim rečima, drugi talas je usledio kroz vehabizam i širio se polako na područjima gde žive Bošnjaci. „Postoje procene da čak deset posto populacije BiH inklinira toj vrsti radikalizma, iako većina od njih nije sklona terorizmu, niti pojačanom ekstremizmu. Ali i ovaj broj je velik i zabrinjavajući”, kaže sagovornik nedeljnika.
Treći talas širenja islamizma, ali s političkom dimenzijom ako se tako može govoriti, usledio je s pojačanim zanimanjem Turske za BiH. „Po mnogima to je i najopasniji talas koji ne donosi ekstremizam, ali je u suštini krajnje protivzapadni i protivevropski. Nudi se kao alternativa Evropskoj uniji, s tezom da bi BiH ionako u evorpskoj porodici, pogotovo kada je reč o Bošnjacima, bila u četvrtom redu. S druge strane podseća se na dobar položaj ovdašnjih muslimana za vreme Otomanskog carstva kada su mnogi od njih bili deo vladajuće elite”.
Globus piše i da su trendovi koji se sada događaju u BiH dugoročno vrlo opasni, jer, kako se navodi, osim Turske i Saudijske Arabije za događaje u BiH zainteresovane su još mnoge zemlje, poput Katara.
Sve to, piše dalje Globus, ukazuje da Hrvatska mora budno pratiti događaje u susednoj državi i da su male šanse da će evropeizacija BiH biti čarobno rešenje za susede.
„Bošnjaci imaju svoje planove i ideje, a Srbi u BiH, pre svega (predsednik RS Milorad Dodik), nemaju veliko zanimanje za EU. Njima je Rusija bliža, jer smatraju da bi od Putina mogli dobiti satisfakciju, ako se to tako može zvati, za prorusku politiku koju vode”, navodi Globus.
Sve to ostavlja i dalje ozbiljnu opasnost za Hrvatsku i celu regiju, pa se otuda otvara i pitanje potrebe hrvatsko-srpskog dijaloga, o čemu se razgovaralo i u Berlinu tokom susreta premijera Andreja Plenkovića sa nemačkom kancelarkom Angelom Merkel.
„Merkel dobro zna što sve na ovim područjima može slediti ili bar gde su opasnosti, koje se lako mogu reflektovati i na celu Evropu. Zato je za Berlin važno da se hrvatsko-srpski odnosi napokon pomaknu s mrtve tačke i da dve države sarađuju u regionu i u odnosu na situaciju u BiH”, navodi Globus.

Razgovor Bajdena i Plenkovića izazvao pažnju diplomata
ZAGREB– Razgovor hrvatskog premijera Andreja Plenkovića sa odlazećim američkim potpredsednikom Džozefom Bajdenom izazvao je veliku pažnju stranih diplomata akreditovanih u Zagrebu, što su tamošnji mediji uporedili sa reagovanjem američke administracije u periodu kada je Slovenija blokirala hrvatski put u EU.
Hrvatski Jutarnji list prenosi, naime, da hrvatska strana nije potvrdila pisanje srpskih medija da je Bajden od Plenkovića tražio da Hrvatska što pre da saglasnost za otvaranje poglavlja 26.
Ovaj zagrebački dnevnik navodi i da je istovremeno, s razvojem događaja informisan i državni vrh, a Plenković je, kako se navodi, o svemu informisao i Kabinet predsednice Kolinde Grabar Kitarović.
„Očekivali smo da će sada Hrvatska biti kooperativnija i pokazati dobru volju za otvaranje poglavlja 26. Iskreno, začudila me ova odluka koja je na tragu bivše administracije”, rekao je za Jutarnji visoki diplomat jedne zemlje članice EU, čije ime se ne navodi, kao ni zemlja koju predstavlja.
List podseća da je američka administracija slično reagovala i prilikom slovenačke blokade Hrvatske, koja je, kako se navodi, uveliko otklonjena kad je Vašington upozorio slovenačke političare da je vreme da se nađe rešenje za granični spor dveju država.
Navodi se i da je Plenković potvrdio da je razgovarao sa Bajedenom o, kako je rekao, širem kontekstu pitanja situacije na jugoistoku Evrope, važnoj ulozi Hrvatske kao članice NATO-a i EU, koja svojim iskustvom može pomoći susedima na tom putu.
Na pitanje novinara da li je sa Bajdenom konkretno bilo reči i o blokadi pregovora o priključenju Srbije EU, Plenković je rekao:
„ Bilo je vrlo načelno govora, ne o blokadi, nego o onome šta sam rekao, o procesu pristupnih pregovora, i kako da u tom celom kontekstu Hrvatska bude od pomoći susedima”.
O jučerašnjoj konferenciji za novinare srpskog premijera Aleksandra Vučića povodom hrvatske blokade pregovora, Plenković kaže da ga nije čuo, ali da je kratko obavešten o toj konferenciji.
„Dakle, stvari su vrlo jasne i transparentne, Srbija je u procesu pristupnih pregovora, postoji niz poglavlja, kriterijuma koje treba ispuniti; smatram da je Srbija na putu da to ispuni. U tom kontekstu određena su poglavlja za koja je Hrvatska dala saglasnost da se danas otvore, a što se tiče pitanja poglavlja o kulturi i obrazovanju, Hrvatska je zadržala rezerve zbog određenih aspekata o obrazovanju manjina i školskim udžbenicima”, rekao je Plenković.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Milo Đukanović: Zemlje ne treba da se blokiraju
Bivši crnogorski premijer Milo Đukanović istakao je u Beogradu da zemlje regiona ne bi trebalo da se blokiraju u napretku ka zajedničkim evropskim ciljevima.
„Jasno vam je da je Crna Gora protiv bilo kakve blokade kada je u pitanju strateški interes svih zemalja našeg regiona, a to je napredak ka zajedničkim evropskim ciljevima”, rekao je on u izjavi novinarima pred snimanje emisije „Okruženje”.
Dodao je da zato veruje da će taj problem biti prevaziđen, a Crna Gora kao država koja je, kaže, sada najodmaklija na tom putu ka evropskom cilju, uvek je spremna da sva svoja iskustva, pre svega dobru nameru, podeli sa svima, uključujući i Srbiju, da pokušamo da doprinesemo postizanju dobrog tempa svih zemalja regiona”,
Đukanović je ocenio da je najveći problem regiona ekonomska zaostalost.
„Ja sam neko ko je ubeđen da su svi problemi koje vidimo na površini, posledica jednog tragičnog, viševekovnog ekonomskog zaostajanja svih zemalja regiona. Mi ne  možemo taj problem rešiti ako ne otkrijemo tu dimenziju današnjeg stanja”, naglasio je on.
Đukanović je izrazio strepnju da zemlje regiona to nisu dovoljno dobro uradile u prethodnom periodu, a da ni EU to nije sagledavala u potrebnoj meri.
„Mislim da smo napravili izvestan korak i da je sada potrebno istrajati na evropskoj politici, a posebno je važno da Unija istraje na toj politici, jer se ona suočava sada sa mnoštvo svojih problema zbog čega preti opasnost da politika proširenja i odnos prema Zapadnom Balkanu padne u drugi plan”, ukazao je on.
Upitan za odnos prema NATO, Đukanović je rekao da je ključni problem Zapadnog Balkana nestabilnost i da bez rešavanja tog problema nećemo moći ni da se ozbiljnije u kontinuitetu posvetimo pitanju prevazilaženju dubokog jaza ekonomske zaostalosti svih zemalja regiona.
„Po našem viđenju između integracije i stabilnosti Zapadni Balkan je znak jednakosti. Naše uverenje je da je integracija drugo ime za stabilnost. Zato idemo snažno putem integracije i u NATO i EU. Razumemo da određene države, Srbija ima izvesnu rezervu, i jako je dobro da prema toj rezervi, kada je reč o NATO integraciji, svi imaju puno razumevanje, posebno NATO. Svako ima pravo na svoj izbor”, poručio je on.
Đukanović je podvukao da je uverenje Crne Gore da će jedina pouzdana budućnost svih zemalja regiona biti u punoj evropskoj i evroatlanskoj integraciji – prenosi Tanjug.

Uhapšen veteran Armije BiH zbog zločina nad Srbima
SARAJEVO - U Sarajevu je uhapšen bivši pripadnik Armije BiH, osumnjičen za ratne zločine nad žrtvama srpske nacionalnosti tokom 1992. godine na području tog grada, saopštilo je Tužilaštvo BiH. Osumnjičenog su uhapsili pripadnici Sipe po nalogu tužioca Specijalnog odeljenja za ratne zločine.
Kako je prenela Fena, tužilaštvo zasad neće objavljivati identitet osumnjičenog u interesu istrage. Osumnjičeni se tereti da je počinio zločine nad žrtvama srpske nacionalnosti, civilima i starijim osoba koje su ostale da žive na području grada pod kontrolom Armije BiH.
Navodi se da je, zajedno s njemu poznatim osobama, na području naselja Alipašino Polje i drugih sarajevskih naselja, vršio nezakonite pretrese i lišenja slobode civila srpske nacionalnosti, muškaraca i žena različite životne dobi, koje su nezakonito zatvorili u improviziranom zatvoru na području Alipašinog Polja i drugim objektima na području opštine Novi Grad.
Istraga u tom predmetu odnosi se na ubistva, nezakonito zatvaranje, silovanje, mučenje i nečovečno postupanje sa žrtvama.
Tanjug

Mektić: Iz BiH na sirijskom ratištu 57 dece
SARAJEVO - Ministar sigurnosti BiH Dragan Mektić izjavio je da se na ratištu u Siriji trenutno nalazi 115 osoba i da u taj broj nije uračunato 57 dece koja su tamo otišla s porodicom.
Mektić je, pred Parlamentom BiH, rekao da je do sada na ratištu u Iraku i Siriji boravilo ili još uvek boravi 226 punoletnih državljana BiH.
„Trenutno se na sirijskom ratištu nalazi 115 državljana BiH. To su obaveštajni podaci kojima raspolažemo, za svakog pojedinca imamo ime i prezime. Od 115 osoba koje se nalaze na sirijsko-iračkom ratištu 65 je muških i 56 ženskih osoba, državljana BiH”, kazao je Mektić.
On je dodao da je poginulo 65 državljana BiH, a da se vratilo 46.
„U ovaj broj nisu uračunata deca jer je jedan broj ovih osoba otišao s porodicom. Ukupno se prema našim obaveštajnim podacima nalazi 57 maloletne dece, državljana BiH”, naveo je Mektić, prenosi regionalna tv stanica N1.
Od ukupno 46 povratnika sa ratišta, protiv 20 su donesene presude u prvostepenom ili su pravosnažne, a protiv 26 osoba je u toku određena vrsta postupka, dodao je on – prenosi Tanjug.

Tri za tri
Dobar je pravac kojim ide predsednik Fudbalskog saveza Srbije (FSS) Slaviša Kokeza kada najavljuje da neće tolerisati nikakve manipulacije ili nečasne radnje u srpskom fudbalu. Ali, veoma loše bi bilo ako bi se istraživanje nameštenih mečeva završilo samo na toj Kokezinoj najavi.
Nije tajna da je poverenje u klupski fudbal u Srbiji odavno na niskom nivou, da se prethodno rukovodstvo FSS nije preterano trudilo da proveri sve sumnje i takođe da u dobrom delu javnosti postoji percepcija da se šampion Srbije određuje na osnovu navijačke pripadnosti najmoćnijeg čoveka u državi.
Zato ima onih koji veruju da je Partizan bio sedam puta šampion jer je Boris Tadić bio „partizanovac“, a da je Zvezda uzela poslednju titulu jer je Aleksandar Vučić „zvezdaš“.
Niko međutim ne ulazi u analizu činjenica da su vodeći igrači Partizana iz tog perioda danas mahom uspešni fudbaleri u vodećim evropskim klubovima, a da je Zvezda prošle sezone bila toliko nadmoćna da je praktično bila bez poraza.
Naravno da pred Kokezom i njegovim saradnicima iz FSS nije lak posao, u Srbiji gotovo da nikad nije dokazano da je bilo koja utakmica bila nameštena, uprkos mnogim sumnjama.
Pre dve godine je recimo Uefa tvrdila da je u Srbiji bilo namešteno pet utakmica, iste godine je bilo mnogo reči o nameštenoj utakmici Partizan – Novi Pazar koja je završena pobedom tadašnjeg šampiona 4:3 na koju su uticale sumnjive sudijske odluke. Godinu dana kasnije pod lupom je bila utakmica OFK Beograd – Crvena zvezda zbog čudnog preokreta od 2:0 do 2:6, ali nikada nije dokazano nijedna sumnjiva rabota.
Jednom se u nameštanje utakmica uključila i policija kada je 2007. godine uhapsila Ratka Butorovića iliti Batu Kankana i četvoricu sudija zbog utakmice Mladost Lučani – Vojvodina 0:1. Vojvodina je tada bila jesenji šampion Srbije, a policija je prisluškivanjem razgovora utvrdila da je Butorović platio sudijama „četiri kile pečenja“, što je bila šifra za 4.000 evra.
Ipak, nameštaljka nikada nije sudski dokazana, jer su iz spisa izuzeti prisluškivani razgovori.
Ako je Kokeza iskren u menjenju sadašnje percepcije, onda ne bi trebalo da se ugleda na ovdašnje primere, već na one koji dolaze iz inostranstva. Primera radi, sećamo se „Kalčopolija“ u Italiji kada je Juventusu, Milanu, Fjorentini i mnogim drugim klubovima dokazano nameštanje.
Elem, percepcija o nameštanju utakmica u Srbiji je ogromna, mnogo veća nego što nameštanja zaista i ima, i to je jedan od razloga za slabu posećenost na utakmicama.
Zato je važno da Kokeza istera do kraja najavu istraga, da sa saradnicima proveri sve moguće sumnje. Čak i ako ne nađu dokaze, bitno je da pokažu klubovima i javnosti da su eventualne nameštaljke pod budnim okom saveza. Tako bi bilo mnogo manje onih koji vole da igraju „tri za tri“.

To nije Barselona, nije čak ni Berlin - to je Beograd, bejbi
Grad u kom se stolovi kafića prostiru i na trotoare na kaldrmi, gde muzičari sviraju na ulicama ispred renoviranih art nuvo fasada, i u kom ritam tehno muzike mlade drži budnim do jutarnjih časova, a nije reč ni o Barseloni ni o Berlinu - tako agencija AP opisuje Beograd.
„To nije Barselona, nije čak ni Berlin. To je Beograd, bejbi”, navodi AP, ređajući atrakcije od Kalemegdana, Vojnog muzeja i Muzeja Nikole Tesle, do Savamale i klubova Mladost, Ludost...
Beograd je i dalje veoma jeftin za turiste, ali njegova šik budućnost se brzo približava. Na neki način, sličan je Budimpešti i njenim oronulim kafićima pre 10 godina, ali i Pragu 90-tih godina - prljav, pun života i nepoznat Amerikancima, ali sa daškom stila koje nijedno od ovih gradova nije imalo, dok ih nisu preplavili turisti.
AP navodi i da je sada pravo vreme za posetu Beogradu, jer je kompanija „Er Srbija” prošlog leta uspostavila letove iz Njujorka.
Prosečna temperatura u Beogradu je oko dva stepena, a doček Nove godine je uzbudljivo i pravo vreme za posetu, zbog žurki na ulicama i koncerata na otvorenom na koje dolaze i turisti, uglavnom iz Hrvatske, Slovenije i Bugarske.
Mada nikad neće biti najlepši grad Evrope, delom zbog toga što je uništen i ponovo građen više puta u prethodnih 2.000 godina, Beograd pored ružnih zgrada iz sovjetske ima i elegantnu arhitekturu iz 19 veka, posebno u zoni oko Knez Mihajlove, piše američka agenicja.
Beograd međutim nedostatak evropskog šarma nadoknađuje zabavom koja je pristupačna svima, navodi AP.
„Stan koji sam iznajmio preko Airbnb-a košta 27 dolara po noći, a nalazi se u Skadarliji, boemskoj četvrti u centru grada sa galerijama, zadimljenim kafanama koje služe rakiju, voćni brendi koji ima nekoliko ukusa, a toliko je jaka da bi mogla da se zove razređivač”, navodi autor tekst.
On piše i da obavezno treba posetiti Kalemegdansku tvrđavu, gde je u Vojnom muzeju zabeležena istorija grada i gde se vidi ušće reka Save u Dunav, a među stvarima koje treba videti je i Muzej Nikole Tesle.
Beograd je, zahvaljujući mladima i pristupačnim cenama, postao jedan od vodećih destinacija za žurke, a poznati su i splavovi na kojima se može čuti „folk muzika uz haus ritam”, piše AP.
„Žurka može da počne u beogradskoj četvrti Savamala, koja privlači kreativne mlade profesionalce, gde možete da idete od bara do bara, među kojima su poznati Mladost i Ludost, a u blizini su i restorani Toro Latin gastro bar koji može da posluži kao odmor od teške balkanske hrane”, piše AP.
AP piše i o projektu „Beograd na vodi” gde će biti izgrađeni neboderi sa kancelarijama, luksuznim stanovima i barovima.
„Možda bude potrebno 30 godina da se ispuni ovaj plan, ali su St. Regis and W planirani za 2019. godinu. Grad možda neće još dugo biti tako jeftin”, zaključuje autor teksta, prenosi Tanjug.

Proglašene dobitnice priznanja „Za žene u nauci”
Anemija je oboljenje koje pogađa 30 odsto stanovnika sveta, a lek za ovaj problem koji nastaje usled male iskorišćenosti gvožđa u organizmu možda će pronaći Marija Lesjak, jedna od dobitnica nagrade „Za žene u nauci” dodeljene u Vladi Srbije.
Rešenje za anemične osobe ova docentkinja na Prirodno-matematičkom fakultetu pokušaće da nađe u ishrani, odnosno u biljkama, gde se nalaze polifenoli koji pojačavaju apsorpciju gvožđa.
Marija je jedna od tri dame koje su ove godine dobitnice stipendije koju daju „Loreal Balkan”, Nacionalna komisija za saradnju sa Uneskom i Ministarstvo prosvete, nauke i tehnološkog razvoja, namenjene za istraživanja koja će biti sprovedena u Srbiji.
Nagradu u vrednosti od 5.000 evra dobila je i Ana Miltojević, zaposlena na Fakultetu zaštite na radu u Nišu, čije je interesovanje usmereno ka toksikologiji, medicinskoj hemiji i hemiji životne sredine.
Treća dobitnica ovog prestižnog priznanja je Verica Paunović, naučna saradnica na Institutu za mikrobiologiju i imunologiju Medicinskog fakulteta u Beogradu. Ona se, kao i ovogodišnji nobelovac Jošinori Osumi, bavi autofagijom.
Proces čije ime u bukvalnom prevodu znači „jesti samog sebe”, a u stvari se odnosi na reciklažu oštećenih ćelija, Verica će ispitivati da bi saznala u kakvoj je on vezi sa multiplom sklerozom.
Tri mlade naučnice sa interesantnim područjima istraživanja izabrane su u konkurenciji 64 žene starosti do 35 godina. One su ujedno i šesta generacija dobitnica priznanja u okviru programa ustanovljenog 2010. godine u Srbiji, a 1998. u svetu.
Za to vreme, na globalnom nivou finansijsku podršku za profesionalno usavršavanje dobilo je oko 2.500 naučnica iz više od 100 zemalja, objasnila je Brigita Šteler, predstavnica kompanije „Loreal Balkan”.

Od subote i zvanično Plato Mome Kapora
Sve je spremno za otvaranje Platoa Mome Kapora. Ovaj kutak, smešten na mestu nekadašnje NIS-ove benzinske pumpe na uglu ulica Mome Kapora i Tamnavske na Vračaru, svečano će biti otvoren u subotu 17. decembra, obznanio je Goran Vesić, gradski menadžer. Ostalo je još da ekipe „Beograd-puta” poprave trotoar oko novog skvera, čime će posle mesec i po dana preuređenje platoa u potpunosti biti završeno. Ceo posao poveren je „Zelenilu Beograd”, a radilo se na 428 kvadrata.
– Na tom prostoru formiran je plato od sive granitne kamene kocke. Centralni motiv na skveru je detalj „školica” po ugledu na autorsko delo Mome Kapora. Izrađen je od kamena „plavi tok” iz ležišta Magdina stena. Na skveru su postavljene dve klupe, takođe od kamenih blokova „plavog toka”, kao i dve korpe za smeće. Plato  je oivičen sivim granitnim ivičnjacima – navode u „Zelenilu”.
Završeno je i ozelenjavanje travnjaka i to polaganjem travnog busena, a tu su posađene i četiri sadnice ukrasne kruške i osam sadnica tuje. Na svim zelenim površinama postavljen je i automatski zalivni sistem.
U uređenju ovog skvera učestvovali su svi: kako Ljiljana Kapor, supruga slavnog slikara, književnika i novinara, tako i građani iz okolnih zgrada. Da bi došao do sadašnjeg rešenja, grad je najpre posredstvom upitnika pitao sugrađane šta je to što žele da bude na skveru, a onda u saradnji sa Kaporovom suprugom definisao konačno rešenje.
– Zato će ovaj skver i biti za ljude, baš kao što je i Momino delo bilo za sve. Na kraju će svi s ponosom moći da kažu da su učestvovali u tome kako će ovaj prostor izgledati – dodao je gradski menadžer.
Na inicijativu „Politike”, prošlog septembra ploča sa nazivom Ulice Mome Kapora svečano je otkrivena u okviru manifestacije „Momin krug”. Ideja o uređenju platoa potekla je od građana koji su želeli da se izmesti benzinska pumpa koja se nalazila u tada Mačvanskoj ulici. Posle uspešne susedske radionice na otvorenom, sa građanima koji žive u Mačvanskoj i Ulici Mome Kapora, kao i ljudima iz njihovog neposrednog okruženja, načinjeni su prvi koraci u realizaciji plana o podizanju skvera. NIS-ova pumpa izmeštena je 22. novembra 2015, a projektni biro „Zelenila Beograd” napravio je idejno rešenje ovog urbanog džepa.

Deca ne smeju da kupuju petarde
U narednih četrdesetak dana na ulicama i u specijalizovanim radnjama biće pojačana kontrola prodaje pirotehničkih sredstva, i to svih vrsta od takozvanog prvog do četvrtog razreda. Novina, koju je doneo izmenjeni Zakon o oružju i municiji, izglasan proletos, podrazumeva zabranu prodaje ove vrste robe maloletnicima. Oni su ranije mogli bez dozvole roditelja da kupe petarde i proizvode iz takozvane sitne pirotehnike poput kapisli za dečje pištolje i slabijih vatrometa.
– Samo punoletne osobe mogu da kupuju pirotehniku, a prodavci su dužni da kupcu objasne na koji način se koje pirotehničko sredstvo koristi. Na svim proizvodima stoje deklaracije koje objašnjavaju pod kojim uslovima i kako mogu da se upotrebljavaju – kaže Rade Milošević, načelnik Uprave za vanredne situacije u Beogradu.
Preporuka je da se petarde posle paljenja ne zadržavaju u rukama i da se ne bacaju na podloge koje lako mogu da se zapale, poput suve trave. Prilikom upotrebe vatrometa mora da se vodi računa da iznad mesta gde se ispaljuje nema bilo kakve prepreke.
– Vatrometu ne sme da bude prepreka bilo kakav kabl, granje, nadstrešnica ili terasa. Dešavalo se da se ljudi zbog kiše i snega sklone i u ulaz zgrade pa da odatle ispaljuju vatromet. To ne sme da se radi jer se može dogoditi da se vatromet vrati unutra, udari u plafon i eksplodira iznad njihovih glava. Ako se koriste vatrometi koji imaju štapić, preporuka je da budu učvršćeni u plastične flaše napunjene peskom koje će im dati stabilnost, a ne da se zabodu u sneg ili vlažnu zemlju, kako je to uobičajeno. Upotreba pirotehničkih sredstava u zatvorenom prostoru gde se okuplja veći broj ljudi je zabranjena i o tome treba voditi računa – kaže Milošević i ističe da kupci obrate pažnju na rok trajanja sredstva i poreklo robe.

Pripadnici Sektora za vanredne situacije krenuli su ovih dana u kontrolu mesta gde će se u toku proslava okupljati veći broj ljudi. Oni će pregledati mesta gde će biti postavljene bine, ali i hotele i hostele

Prema količini eksplozivne materije pirotehnika se deli u četiri razreda. Prvi je takozvana sitna pirotehnika, male petarde, torne fontane, kapisle za dečje pištolje... a drugi su vatrometi, ali oni sa slabijim eksplozivnim punjenjem.
– Nabavka i upotreba trećeg i četvrtog razred moguća je samo uz odobrenje Ministarstva unutrašnjih poslova, odnosno našeg Sektora za vanredne situacije – priča Milošević i apeluje na roditelje da deci ne dozvoljavaju upotrebu pirotehnike.
U kontrolu legalnih, ali i nelegalnih prodavaca uključiće se, osim pripadnika Sektora za vanredne situacije, i komunalni inspektori i komunalni policajci. Na terenu će biti ne samo ljudi u uniformama, već i u civilu.
Oni će narednih dana učestalo kontrolisati podzemne prolaze, prostor oko pijaca i škola, i sva mesta gde nelegalni prodavci najčešće izlažu pirotehničku robu. Kako ističu nadležni, svake godine je broj onih koji prodaju pirotehniku na nelegalan način manji, na šta utiče i izjednačavanje cena na legalnim i nelegalnim prodajnim mestima, ali i svest potrošača koji žele da znaju poreklo robe koju kupuju.
 
Opekotine ruku, lica, nogu...
Svake Nove godine i Božića dogodi se da jedan broj mališana zbog nepravilnog rukovanja pirotehničkim sredstvima završi u bolnici. Uglavnom je reč o deci školskog, a manje predškolskog uzrasta. Najčešće deca zadobiju opekotine po rukama, licu, nogama, ali dešavaju i ozbiljnije situacije u kojima su mališani ostajali bez prstića, ili su ozbiljno povredili oči.

Sedam i po decenija Trinaeste beogradske gimnazije
Trinaesta beogradska gimnazija, koja je svoje obrazovno gnezdo svila u Lješkoj ulici na Čukarici, obeležila je svoj jubilej – 75 godina postojanja. Svečanost je priređena u sali bioskopa „Roda sinepleks” na Banovom brdu.
Domaćin mnogobrojnim zvanicama bio je direktor gimnazije Bojan Vučković. On je pozdravio profesore, sadašnje i bivše đake ove škole, sada istaknute ličnosti u različitim životnim sferama, i sve one koji su dali svoj doprinos u razvoju „Trinaeste”, računajući i Ministarstvo prosvete. Njima su uručene plakete u znak zahvalnosti i dobre saradnje.
O životu koji se pod krovom gimnazije ne svodi samo na učenje i proveru znanja, već i na razvijanje drugarstva i niz vannastavnih aktivnosti govorili su nekadašnji gimnazijalci, a među njima i akademik Zlata Bojović.
– Ova gimnazija rasadnik je znanja i obrazovanja. U nju se upisuju mahom odlikaši koji kasnije uspešno završavaju studije – rekao je direktor. On je podsetio da su đaci pokazali veliko interesovanje za kineski jezik, koji su imali prilike da usavršavaju i tokom boravka u Kini. Deo kineske kulture pripremanja čaja predstavila je na svečanosti grupa đaka obučenih u tradicionalnu kinesku odeću. U bogatom kulturno-muzičkom programu nastupio je i gimnazijski hor.
Trinaesta beogradska gimnazija osnovana je 1941. godine, u sklopu OŠ „Josif Pančić”. Posle oslobođenja Beograda škola dobija naziv Druga mešovita gimnazija, a 1953. prvi put dobija sadašnji naziv, sa malom stankom tokom usmerenog obrazovanja kada se zvala „Beogradski bataljon”. Od 1990. ponovo ima prepoznatljivo ime. Zgrada je podignuta 1964. na Banovom brdu.

Panta Lunjevica opet među knjigama
Aranđelovac – Kada je Panta Lunjevica 5. januara 1869. godine otvorio prvo Čitalište u Aranđelovcu, i kada je 55 prvih članova dalo prilog od 40 dukata za kiriju i 10 listova koje će kupovati, znao je zašto to radi.
Nisu tu bili važni dukati, već ljudi, njegovi istomišljenici, koji su bili ambiciozni da u tek formiranoj varoši, u kojoj se završavalo „Staro zdanje” i uspostavljao banjski turizam preko leta, donesu novine i uvedu jedan novi duh u još uvek blatnjavu palanku – čitanje i prosvećivanje nepismenih.
Tog sreskog načelnika i oca kraljice Drage Mašin setili su se današnji čuvari knjiga iz Narodne biblioteke „Sveti Sava”, koji su projektom „Dečje odeljenje Panta Lunjevica” vratili ne samo ime i sećanje na osnivača prve biblioteke u Aranđelovcu, već su za to dobili i pare od Ministarstva kulture.
Pre toga su četiri godine čekali pred vratima tog ministarstva, da bi tek ove na konkursu za finansiranje i sufinansiranje projekata iz oblasti bibliotečko-informacione delatnosti dobili 1.168.000 dinara. A pošto je trebalo mnogo više para, ovdašnji opštinari su odrešili kesu i nisu škrtarili. Dodali su nedostajuća dva miliona.
Tako se, opet, krenulo u posao, sada da se proširi ono što je započeo Panta Lunjevica, jer 75.870 knjiga i 3.645 časopisa i dnevne štampe ne mogu više da se smeste na 400 kvadrata. Dodatnih 65 kvadratnih metara na galeriji doneće još koji raf sa knjigama i dovešće nove čitaoce.
– To će omogućiti odvajanje dečjeg odeljenja, veći prostor za čitaonicu i preduslov za formiranja naučnog odeljenja, jer će tu biti smeštena referentna zbirka – objasnila nam je v. d. direktora Biljana Radašinović. Ona očekuje i veći broj čitalaca dece predškolskog i školskog uzrasta i efikasniji rad s njima kroz osmišljene radionice, automatizaciju dečjeg fonda i povezivanje sa elektronskom bazom biblioteke.
Da li je ustanova u obavezi da o otvaranju dečjeg odeljenja sa imenom osnivača prve biblioteke u Aranđelovcu izvesti nadležno ministarstvo – ne znamo. Ali znamo da je, na primer, pomenuta Čitaonica 1874. godine izvestila Ministarstvo prosvete da je uvećala članstvo na 72 čitaoca, da ima 40 raznih knjiga na srpskom jeziku i da prima 11 naslova periodike: „Budućnost”, „Vidovdan”, „Domišljan”, „Zastava”, „Istok”, „Javnost”, „Javor”, „Korespondencija”, „Rad”, „Srbske novine” i „Težak”.
Članarinom od 16 groša i dobrovoljnim prilozima banjskih gostiju uspevala je da podmiri troškove kirije i pretplate za novine i časopise, što je vrlo blisko i današnjem snalaženju većine  biblioteka u Srbiji.
Ovih dana su se u prostorije biblioteke već uselili radnici „Zidar prestiža” iz Darosave, koji do kraja godine treba da završe posao. To je bio jedini način da biblioteka ostane tu gde jeste, jer je od svog poslednjeg osnivanja 1958. godine, a i više puta pre toga, stalno menjala boravište i kuburila s prostorom, o čemu je pre ravno pola veka pisao u „Politici” naš kolega iz Aranđelovca Radojko Đukanović.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Do Beograda – presedanje, dve karte i smrzavanje
Pančevo – Meni je, pravo da vam kažem, svejedno u čiji ću voz da uđem, zrenjaninski ili vršački, važno je da pređem Dunav, ali vidim da su nešto proredili, a sramota je kako ovde sedimo u ledenoj i prljavoj čekaonici. Evo, ja više od sata, govori jedan od tri putnika koji su se zatekli na glavnoj pančevačkoj železničkoj stanici.
Skoro će 10 časova, ovo troje je već obavilo kupovinu na čuvenom pančevačkom buvljaku, pa onako s nogu i uz jednodušnu potvrdu da je strašno hladno, ali i prljavo i zapušteno da se sedi i čeka, dodaju da žure u Beograd, opet na ulicu da nešto od kupljenog prodaju. Tako izgleda stanica – stajalište kojom tek prolaze sve ređi vozovi, a ni železničari nisu baš bili na mukama da prebroje 29 putnika koji su vozili na relaciji „Beograd Dunav” –„Pančevo glavna”.
Obruč saobraćajnih muka oko Pančeva steže se već godinama. Nekada „brze pruge Srbije” oličene u „Beovozu”, koji je nakon transformacije postao „Srbija voz”, u oba pravca je zaista i pravio prsten oko grada vozeći putnike (istina brzinom od oko 40 kilometara na sat), ali ipak direktno, „čak” do Novog Beograda, pa i Nove Pazove.
Od 11. decembra iz grada na Tamišu vozom se putuje tako što se od Ovče ulazi u sistem javnog gradskog saobraćaja Grada Beograda i „Bg voz” u kom je potrebna busplus kartica, a na putu u prestonicu može se uhvatiti i kompozicija od jednog vagona koja kreće iz Zrenjanina ili Vršca sa poslednjim stajalištem na beogradskoj stanici „Dunav”, kod Pančevačkog mosta. „Sugrađanima je više problem presedanje i plaćanje dve karte, jer jedna je cena po tarifi ’Srbija voza’ od Pančeva do Ovče, a onda od Ovče ulaženjem u sistem busplusa plaća se druga”, objašnjava gradonačelnik Pančeva Saša Pavlov.
Druge nema, dodaju u Gradskoj upravi, a presedanje ne može drugačije biti regulisano i još dodaju da je pre stupanja na snagu novog režima saobraćaja na ovoj relaciji „Srbija voz” nudio gradu povećanje broja polazaka iz Pančeva ka Ovči, ali je i traženo da za to lokalna samouprava odvaja finansijska sredstva. „Imajući u vidu da smo u procesu transformacije našeg lokalnog Auto-transportnog preduzeća, takvim ulaganjima bismo mu smanjili promet. Mi moramo da finansiramo i pružamo uslugu najvećem broju korisnika, ali ako bude bilo potrebe, onda ćemo za budžet 2018. razmišljati i o takvim rešenjima”, kaže gradonačelnik Pavlov.
Pančevo ima i potpisan sporazum sa Beogradom o izradi studija izvodljivosti za povezivanje dva grada autobuskom linijom 108, koja svoju poslednju stanicu ima neposredno pred ulazom u grad, što je mnogima koji putuju iz Beograda smetalo, jer su morali peške oko dva kilometra i preko starog tamiškog mosta da bi ušli u Pančevo.
Taj problem, verovatno, skoro neće biti rešen, jer novo slovo zakona propisuje da lokalne samouprave mogu da se udružuju radi obavljanja komunalne delatnosti, ali ne i kada je reč o gradskom i prigradskom prevozu. Tako, s ove strane Dunava samo još odzvanjaju krilatice iz devedesetih prošlog veka o „brzim prugama Srbije” i „železničkom prstenu Beovoza”, koji je trebalo, a zapravo nikada nije približio Pančevce Beogradu.
Putnici s početka priče su svi do jednog bili Beograđani. Pančevci – radnici, đaci i studenti gotovo da više i ne koriste usluge železnice, voze se tih petnaestak kilometara autobusima i divljim kombi prevozom, kom lokalna samouprava decenijama pokušava da preseče put. Njih pominju i gosti iz prestonice koji dodaju uglas da „divljacima” ovakvo stanje samo ide naruku. Usput, žale se i na uslove putovanja s one strane Dunava i istoimenu stanicu ispod „Pančevca”, na kojoj su ih dočekala zaključana vrata, pa se kažu „ne može ni ući i ogrejati, niti otići do toaleta”. „Imam utisak da hoće putnike da oteraju. I ja bih išao kombijem, ali mi je ovako jednostavnije do buvljaka. Inače, u voz ne bih ni seo,” kaže nam jedan od putnika na relaciji Pančevo–Beograd.

Pet Mareninih evropskih „oskara“
Vroclav – Proletos je nemačka scenaristkinja, rediteljka i producent Maren Ade sa svojom gorko-slatkom komedijom „razbila“ 69. Kan i to tako što nije bilo moguće naći ni jednu negativnu rečenicu u kritikama koje su osvanule odmah posle svetske premijere njenog filma „Toni Erdman“ na ovom festivalu.
 Za Adeovu se 69. Kan završio upravo tako – samo nagradom žirija filmskih kritičara. Nikakvom nagradom zvaničnog žirija predvođenog australijskim rediteljem Džordžom Milerom, koji je kansku „Zlatnu palmu“ dodelio Kenu Louču za film „Ja, Danijel Blejk“ što, ruku na srce, jeste bila odluka sa debelim pokrićem. A onda je na red došlo glasanje oko tri hiljade članova Evropske akademije za film i rezultat toga sada je već poznat.
 Na ovogodišnjoj, 29. po redu ceremoniji dodela nagrada EFA, popularno nazvanih „evropski oskari“, priređenoj u poljskom gradu Vroclavu, kao ovogodišnjoj Kulturnoj prestonici Evrope, po otvaranju zapečaćenih koverata postalo je sasvim jasno da je EFA anulirala Kan. Nemica Maren Ade sa filmom „Toni Erdman“ osvojila je čak pet „evropskih oskara“! Statuete EFA u najznačajnijim kategorijama. Za najbolji film, najbolju režiju i najbolji scenario, što su sve nagrade lično za Maren Ade jer ona je i producirala, režirala i napisala priču za ovaj film, ali i za najbolju evropsku glumicu – Sandru Hiler i najboljeg evropskog glumca – Petera Simonišeka. Maren Ade je tako ostavila za sobom svoje konkurente među kojima su bili i Ken Louč i Pedro Amodovar i Po Verhoven i Kristijan Munđiju i Leni Abrahamson... Trijumf je, dakle, potpun.
 Šta se to toliko dopalo Evropljanima te su u ovoj nemačko-rumunsko-austrijskoj produkciji pronašli svog filmskog favorita u 2016. godini? U odgovoru na ovo pitanje treba obratiti pažnju na koji je način Adeova tretirala u filmu nedovoljno iskorišćenu temu odnosa između oca i ćerke, ali i kako je u podtekstu ispričala i priču o porodici i gubljenju njenog značaja u ubrzanom neoliberalnom svetu čiji je predstavnik, kao tipična „menadžersko-korporacijska kučka“ upravo glavna junakinja filma, Tonijeva ćerka Ines. Uz to, treba obratiti i pažnju na koji je način Maren Ade srušila mit o tome da Nemci, koji su navodno prilično operisani od humora, ne umeju da naprave filmsku komediju.
 Oni koji nešto bolje poznaju stvaralaštvo Maren Ade nisu iznenađeni njenim trijumfom. Ova autorka (rođena u Karlsrueu 1976) je i sa svoja dva prethodna filma bila miljenik kritike, ali i zvaničnih žirija. Za debitantski film „ Šuma za drveće“ (2003) osvojila je specijalnu nagradu žirija u Sandensu, a za film „Svi drugi“ uz Gran pri Berlinala (2009) još i „Srebrnog medveda“ za glumicu (Birgit Minišmajer). U intervjuu koji je tada dala za „Politiku“ Maren Ade je rekla: „Svakodnevni konflikti među takozvanim običnim ljudima, partnerima u vezi, kolegama na poslu, sve te situacije na koje mi sami ne obraćamo pažnju jer su postali deo naše svakodnevne rutine mogu prerasti u dramu, čak i u triler“. U filmu „Toni Erdman“, na zadovoljstvo i kritike i publike, to je preraslo u inteligentnu i dinamičnu komediju. Film koji se lako zavoli.
 Govoreći proletos za „Politiku“ o svojim filmskim junacima, ćerki Ines (Sandra Hiler) i Vinfredu alijas Toniju Erdmanu (Peter Simonišek) i temi porodice, Maren Ade je rekla:
„Tema porodice me je oduvek zanimala, tema uloge svakog člana porodice u životnoj drami, stvari koje se stalno ponavljaju u porodičnoj sredini, ta duboka želja da se odvojimo od porodice i počnemo samostalni život od nule. S jedne strane je Vinfrid – nastavnik muzike, strastveni šaljivdžija koji i u poznim godinama živi neku vrstu hipi načina života, čovek koji je iz šale izmislio svoj alter ego, lik Tonija Erdmana, sa kojim zadirkuje druge, ali se i brani od stvarnosti koja mu se mnogo ne sviđa. S druge strane je ćerka Ines koja je izabrala da živi daleko od kuće i od svojih ideala postavši bezosećajni korporativni konsultant“.
 „Roditelji i deca imaju doživotnu vezu i svaki odnos je komplikovana stvar“, rekla je Adeova, dodajući da je zato bilo potrebno da bude veoma pažljiva i da ostavi gledaocima slobodu za sopstvenu identifikaciju.
„Vinfrid-Toni optužuje ćerku da je previše ozbiljna što može da zvuči kao tipična optužba koju muškarci tako često koriste kada optužuju uspešne ili ambiciozne žene. Međutim, u filmu `Toni Erdman` to nije slučaj. Ta očeva optužba ima svrhu humora. Otac na taj način želi da podseti ćerku na humor koji su nekada delili i da je testira da li ga ona još uvek ima u sebi. Nije da on ne želi da Ines bude uspešna, već on iskreno sumnja da je ona srećna. A svakom ocu je najvažnije da mu dete bude srećno i zadovoljno. Naravno, i zdravo“, izjavila je Maren Ade.
 Sud o najboljem evropskom filmu 2016. godine možete doneti i sami. „Toni Erdman“ se trenutno prikazuje i u srpskim bioskopima.

Sećanje na Teatar na Đumruku
Teatar na Đumruku je prvo stalno pozorište u Beogradu, koje je radilo tokom 1841. i 1842. godine, blizu današnjeg Savskog pristaništa.
Otvoreno je 4. decembra 1841. godine delom „Smrt Stefana Dečanskog” Jovana Sterije Popovića, a prestalo je da radi krajem avgusta 1842. godine.
Povodom  obeležavanja „175. godina od osnivanja Teatra na Đumruku u Beogradu”, Pozorište na Terazijama, na inicijativu Skupštine grada, ovih dana radi istoimenu predstavu posvećenu ovom događaju, u režiji Mihaila Vukobratovića, koja će premijerno biti izvedena u petak 16. decembra.
U glumačkoj ekipi su: Desimir Stanojević, Ivana Popović, Žarko Stepanov, Slobodan Stefanović, Duško Radović, Milan Milosavljević i drugi.
Najzaslužniji za osnivanje Teatra na Đumruku, beleže hroničari, bili su komediograf Jovan Sterija Popović i Atanasije Nikolić, profesor matematike i zemljemerenja.
Oni su davne 1840. godine obnovili rad pozorišta u Kragujevcu. U Beograd su došli godinu dana kasnije kada je univerzitet Licej, na kojem su bili predavači, preseljen iz Kragujevca u Beograd, novu prestonicu Kneževine Srbije. Atanasije Nikolić zapravo je bio inicijator osnivanja pozorišta, a Sterija mu je svesrdno pomagao.
U pokretanju Teatra na Đumruku veliku podršku dobili su od kneza Mihaila, tako da je pozorište tokom svog rada jednim delom finansirano i državnom subvencijom.
Tadašnja vlada naredila je da se za potrebe pozorišta preuredi sala velikog magacina u Đumrukani, odnosno carinarnici na Savskom pristaništu, u to vreme jednoj od najvećih beogradskih građevina.
U staroj turskoj carinarnici adaptirana je sala sa 250 mesta, u njoj je od decembra 1841. do kraja avgusta 1842. odigrano 55 domaćih i stranih dramskih dela. Predstave su igrane redovno četvrtkom i nedeljom, sve do svrgavanja kneza Mihaila, kada je pozorište prestalo sa radom.
Kroz odabrane prizore iz Sterijine drame „Smrt Stefana Dečanskog”, odigrane, kako govore istorijski podaci, samo jednom: prilikom otvaranja Teatra na Đumruku, ansambl Pozorišta na Terazijama pokušaće svojoj publici da dočara deo tog važnog čina.
Dijalogom dvojice Beograđana koji se odvija u kafani i čitaonici „Novina srbskih”, danas poznatom „Znaku pitanja”, pokušaće da približe duh tog vremena, a kroz reči naratora publika će saznati manje poznate podatke o istorijskim okvirima i događajima iz vremena pokretanja prvog stalnog pozorišta u Beogradu.
U Pozorištu na Terazijama u isto vreme reditelj Vladimir Lazić uveliko radi Nušićev komad „Mister dolar”, prvi put u formi mjuzikla. Premijera je zakazana za 31. januar 2017. Reč je o ogromnom scenskom zahvatu, budući da samo glumačku ekipu čini 21 član, plus balet, hor i orkestar...
– Već u aprilu počinjemo sa probama mjuzikla „Fantom iz opere”, u režiji Juga Radivojevića, sa Slobodanom Stefanovićem u naslovnoj ulozi. Do kraja 2017. godine planiramo da naš repertoar pojačamo i sa novim brodvejskim mjuziklom „Potpuni preokret” – kaže Aleksandar Đaja, direktor Pozorišta na Terazijama.

Šaljite knjige „Politikinom Zabavniku”
Trideset osmi put zaredom „Politikin Zabavnik” bira najbolje književno delo za mlade.
Pravo da ove godine konkurišu imaju svi čija su dela objavljena između 1. januara i 31. decembra 2016. godine na srpskom jeziku.
Dela mogu da prijavljuju izdavači, strukovna udruženja i pojedinci, uz obavezu da redakciji „Politikinog Zabavnika” dostave pet primeraka svakog predloženog dela, po jedan za svakog od pet članova žirija, koja će nakon završetka konkursa biti upućena bibliotekama siromašnijih škola. Knjige je potrebno dostaviti do 31. decembra 2016. godine na adresu „Politikin Zabavnik”, Cetinjska 1, 11000 Beograd.
Žiri ove godine radi u sastavu: pozorišni reditelj Nebojša Bradić (predsednik), prof. dr Vladimir Kostić, predsednik Srpske akademije nauka i umetnosti, karikaturista i grafičar Dušan Petričić, kompozitor Zoran Simjanović i Petar Milatović u ime Redakcije.
Nagrada (novčani iznos i plaketa) biće uručeni 25. januara 2017. godine, na Dan „Politike”.

Čitamo i idemo u pozorište kao da živimo u EU
Građani Srbije čitaju knjige i idu u pozorište koliko i prosečni žitelji Evropske Unije, što je podatak iz istraživanja o kulturnim potrebama i navikama građana Srbije, a istraživale su Bojana Subašić i Bogdana Opačić iz Zavoda za proučavanje kulturnog razvitka.
Bojana Subašić je za Tanjug rekla da se istraživanje koje je uradila sa koleginicom odnosi na 2015. godinu, te da je ovo treći put u proteklih pet godina da se takvo istraživanje sprovodi.
„Imamo stabilnu publiku u kulturi. Oni koji vole i posećuju događaje iz kulture čine to isto i 2010. godine i 2015. godine. To je čitavih 17 procenata od ukupnog broja stanovništva”, kazala je Subašić.
Ona kaže i da pasivnu publiku čini 30 odsto građana Srbije, te da na njih treba usmeriti svu animaciju.

Red ispred JDP-a kada su cene karata bile smanjene na 200 dinara (Foto Tanjug/N.J.) 
Kada uporedimo naša istraživanja sa sličnim istraživanjima Eurobarometra vidimo da se naši građani ponašaju kao prosečni žitelji EU, što važi za posetu pozorištima, odlazak u biblioteku...navodi Subašić.
Daleko su lošiji utisci kad je reč o poseti baletskim predstavama i operi.
Tu razlog nije nezainteresovanost građana, već nepostojanje infrastrukture i to naročito u ruralnim sredinama, kaže Subašić, a Bogdana Opačić ističe da u Srbiji gotovo 40 odsto građana niti ima želju da posećuje kulturne događaje niti ih posećuje.
Zato, uverena je, treba da se radi na tome da se građani zainteresuju za kulturne događaje i to pre svega treba da čine obrazovne ustanove, turističke zajednice i udruženja građana, naravno, zajedno s ustanovama kulture.
Za nju je, kaže, intresantan podatak da građani Srbije čitaju koliko i prosečni žitelji Evropske Unije
„Čak 60 odsto građana Srbije je u proteklih godinu dana pročitalo barem jednu knjigu, a četvrtina je pročitala i do tri knjige. Žene su više zainteresovane za sadržaje iz kulture, a zatim mladi i visokoobrazovani građani. Najstariji imaju želju i volju ali ne posećuju dovoljno”, kazala je Opačić
Televiziju, međutim, kako navodi, gleda gotovo 93 odsto građana Srbije i to najviše filmove, političke i informativne emisije i kvizove. Emisije iz kulture gleda 45 procenata građana.

Još smo u istom kulturnom bazenu
Od našeg specijalnog izveštača
Ljubljana – Jugoslovensko dramsko pozorište sa Šekspirovim „Hamletom”  u režiji Aleksandra Popovskog, gostovalo je preksinoć uz kartu više, ovacije i skandiranje na sceni Slovenskog narodnog gledališča u Ljubljani. Na istoj sceni je već nastupalo mnogo puta, sa predstavama „Zmajeubice”, „Rođeni u Ju”, „Elijahova stolica”, „Molijer – još jedan život”, „Skup”....
Među brojnim posetiocima koji su došli da vide novi scenski iskorak JDP-a, u kojem danski kraljević nije 17-godišnji mladić već zreo čovek, bili su brojni glumci i reditelj – Igor Samobor, Jernej Šubman, Alja Predan, Niko Goršič, Dušan Jovanović i mnogi drugi.
– Svako gostovanje i razmena za sve umetnike je jako dragoceno iskustvo. Budući da smo ne tako davno živeli zajedno i da smo još uvek u zajedničkom kulturnom bazenu, mislim da je od velikog značaja da se zna ko šta i kako radi. Na taj način dobijamo nove spoznaje, prenosimo iskustva. Mi smo upravo na našoj sceni ugostili JDP, u martu 2017. godine ćemo im uzvratiti posetu sa predstavom „Kralj Ibi” u režiji Jerneja Lorencija, negovaćemo tradiciju kakva je inače i bila između naše dve kuće, rekao je za „Politiku” Igor Samobor, direktor ansambla drame SNG-a.
Brojnu ekipu predstave „Hamlet” pored Nebojše Glogovca u naslovnoj ulozi, činili su i Jasna Đuričić, Jovana Stojiljković, Bojan Dimitrijević, Nikola Rakočević, Vlasta Velisavljević, Goran Šušljik, Miloš Samolov i Boris Milivojević.
„Ovo vreme je iskočilo iz zgloba. Prokletstvo, sram što sam rođen da ga popravljam sam…” Hamlet strada zbog borbe sa samim sobom, mržnje, izdaje, ljubomore…
O Hamletovom ponašanju postoje različite analize i teorije. Koliko je delikatno proniknuti u Hamletov karakter, odnosno sa kakvom emocijom je izašao pred slovenačku publiku, Nebojša Glogovac objašnjava:
– Uvek je teško igrati nekoga pametnijeg od sebe. Em je junak kojeg tumačite pametniji, lepše govori, em je u stihu, ali i toliko mudro i poetski lepo kazivanje da ga treba negde svariti i razumeti. Bilo je delikatno proniknuti u Hamletovu misao: šta ga boli i šta hoće da kaže. Susret sa slovenačkom publikom je bio jako lep, prija biti na ovako akustičnoj sceni. Slovenačka publika je jasno i precizno čitala naš pokušaj duhovitosti i na pravi način odreagovala, Dugo, dugo nisam čuo ovako lep aplauz.
„Hamlet” dolazi da nam prikaže odlomak iz naših života, da sami sebe vidimo u ogledalu… Može li nam „Hamlet” posle svega pomoći, odnosno kako je doživeo beogradsku predstavu? Na ovo pitanje Dušan Jovanović, dramaturg i reditelj, koji živi i radi u Sloveniji, odgovara:
_– Predstava je savremena, hrabra, autentična. Najveće čudo je Nebojša Glogovac. Ovakvog Hamleta još nisam video, a gledao sam predstava po ovom delu ne zna se ni broja. Najveća radost i užitak ove predstave je Hamlet, a Vlasta Velisavljević je čudo na dve noge koje hoda i glumi.
Do kraja aktuelne sezone „Hamlet” će gostovati i na sceni Hrvatskog narodnog kazališta u Zagrebu, u Folksteatru u Beču, u Milanu, Sankt Petersburgu, a kako „Politika” saznaje uprava JDP-a je i u ozbiljnim pregovorima za gostovanje u Americi.
– JDP uvek izaziva veliko interesovanje u regionu. Na ovoj sceni u Ljubljani smo nastupali mnogo puta, a ovo gostovanje upravo je potvrdilo koliko je važno da imamo međunarodnu razmenu, ali i da bude što češća. Ovo su trenuci koje svaki umetnik smatra dragocenim, ali je takođe važno da nas podržavaju Skupština grada Beograda i Ministarstvo kulture i informisanja, kaže Tamara Vučković Manojlović, direktorka JDP-a.
Za gostovanje „ Hamleta” karte su rasprodate u roku od dva sata i pored toga što u Ljubljani uveliko vlada pretpraznična atmosfera. Mostovi i obale reke Ljubljanice ukrašeni su milionima lampiona, na trgovima i šetalištu sve vrvi od života. Sa Prešernovog trga do naših čula dopirali su uoči predstave „Hamlet” dobro poznati taktovi srpskog kola koje su u korak pratili brojni Slovenci igrajući ga.
Gostovanje JDP-a u Ljubljani podržali su Skupština grada Beograda i Ministarstvo kulture i informisanja Republike Srbije.
– Još 2009. godine grad Beograd je prestao da finansira odlazak naših pozorišta u inostranstvo, a veliki razlog je ekonomska kriza. Svedoci smo kako je lepo „Hamlet” primljen u Ljubljani, isto iskustvo doživeli smo i u Zagrebu. Ugovorena su nova gostovanja, kulturna razmena je dragocena i mi ćemo svako novo gostovanje podržati. Cilj nam je da što više ljudi u inostranstvu vidi naše predstave. Na žalost, naši budžeti nisu toliko veliki, ali ćemo se truditi da nađemo mogućnost da se naša pozorišta predstave u svetu, kaže Goran Vesić, gradski menadžer koji je prisustvovao gostovanju „Hamleta” u Ljubljani.

Pavle Krstić najperspektivniji mladi muzički umetnik u Srbiji
Prestižna „Art link” nagrada „Najperspektivniji mladi muzički umetnik u Srbiji” za 2016. godinu dodeljena je mladom pijanisti iz Novog Sada Pavlu Krstiću u Svečanoj sali Skupštine grada. Mladi pijanista će, pored novčane nagrade, snimanja i izdavanja CD-a, dobiti i nekoliko koncerata u zemlji i inostranstvu od kojih je prvi tradicionalni Novogodišnji koncert u Velikoj dvorani Kolarca trećeg januara u 12 časova.
Nagradu su uručili Marija Ruseva i umetnički direktor „Art Linka” Jovanka Višekruna Janković. Posle uručenja priznanja pijanista Krstić izveo je klavirski resital sa delima Rahmanjinova i Šopena.
Pored uručenja nagrade i klavirskog resitala, predstavljeno je i najnovije CD izdanje dobitnika prošlogodišnje nagrade – mladog horniste Urmina Nes Majstorovića sa delima Štrausa, Mocarta Rahmanjinova uz nastup umetnika u Mocartovom kvintetu za hornu i gudače.

Novi ružičasti virtuelni operater
Korisnici mobilnih telefona koji nisu zadovoljni postojećim operaterima ubuduće će moći da biraju između usluga koje nude dva nova „virtuelna” operatera. Oni se razlikuju od klasičnih telekomunikacionih kompanija jer nisu kupili licencu za korišćenje frekvencija nego zakupljuju već postojeću mrežu mobilne telefonije. U pitanju su domaća firma „Globaltel”, koja je počela da radi pre dva dana i britanska kompanija „Mundio mobile”.
Ministar trgovine, turizma i telekomunikacija Rasim Ljajić kaže za naš list da obe pomenute kompanije imaju licencu za rad koju im je dodelio RATEL, pa nema nikakvih zakonskih prepreka za njihovo poslovanje.
Ove kompanije ponudiće korisnicima nove usluge. Tako „Globaltel”, kojoj je dodeljen pozivni broj 0677, građanima nudi veliki broj televizijskih kanala, a „Mundio mobile” (sa prefiksom 0678) pokušaće da uspostavi najjevtinije razgovore između naših građana i onih koji žive u dijaspori. Oba ova operatera iznajmljuju „Vipovu” mrežu. Ministar kaže da je britanska kompanija završila testiranje tržišta, ali da se još ne zna da li će početi sa radom pre ili posle novogodišnjih praznika.
– Ulaskom novih operatera u Srbiju povećavamo konkurenciju, snižavamo cenu i nudimo nove usluge. Osim toga, sve ove kompanije su u obavezi da uplaćuju 0,5 odsto dobiti u budžet, ali i da plaćaju porez čime se obezbeđuju dodatni novac u budžetu – objašnjava Ljajić.
Većinski udeo u preduzeću „Globaltel” (55 odsto) ima preduzeće za informisanje i marketing „Pink internešnel kompani”, Željka Mitrovića, dok manji deo pripada firmi „Proceskom”.
„Globaltel” je osnovan u avgustu 2015. godine, a direktor je Sava Terzić koji je svojevremeno imao udeo u preduzeću „Apeks” koje je uvelo busplus sistem naplate karata i upravljanja vozilima gradskog prevoza u Beogradu. Terzić je ujedno i suvlasnik preduzeća „Proceskom” zajedno sa Vojislavom Krstićem i Ivanom Bukelićem.
Ovaj virtuelni operater nema nijednu ispostavu, a građanima pruža usluge preko kol-centra i portala. Njihova usluga rezervisana je za građane koji već imaju pametne telefone, a brojevi se dobijaju instalacijom aplikacije. To znači da ovi brojevi funkcionišu bez sim kartice, ali da je za njihovo korišćenje neophodan konstantan pristup internet mreži. Korišćenje ovih brojeva je besplatno narednih godinu dana, a pozivi u mreži i sms se ne naplaćuju. U pitanju su pri-pejd brojevi, a kredit se uplaćuje na kioscima, kao i za brojeve iz ostalih mreža u Srbiji. Pozivi i poruke prema drugim mrežama naplaćuju se jednako kao razgovori i dopisivanje sa građanima iz 67 zemalja u inostranstvu.
Osim broja koji dobijaju kada instaliraju aplikaciju građani mogu da „zakupe” i privremene brojeve iz čak 30 zemalja. Ova usluga se dodatno naplaćuje najmanje 100 dinara, a „iznajmljivanje” američkog telefonskog broja košta svega 125 dinara. Ipak, ovaj broj mora da se obnavlja svakih mesec dana u suprotnom operater ima pravo da ga oduzme korisniku i dodeli nekom drugom. Svaki korisnik može aktivirati koliko god brojeva hoće.
Od februara sledeće godine, kako kažu u ovoj kompaniji, prodavaće se i sim kartice sa brojevima koje nudi „Globaltel”.
Za sada ova aplikacija omogućava gledanje 42 televizijska kanala što se dodatno naplaćuje 200 dinara mesečno za korisnike VIP mreže, odnosno 400 za građane koji koriste usluge drugih operatera. Među ovim kanalima je 16 kanala Pink televizije, kao i tri kanala RTS-a, Bi-Bi Si, Al Džazira, Raša tudej…

Ukrajina hoće ruski gas, ali pod svojim uslovima
Rusija nije obnovila ugovor o isporuci gasa Ukrajini, jer ukrajinska gasna kompanija „Naftogas” insistira na potpisivanju dodatnog sporazuma s „Gaspromom”. To je epilog trilateralnih pregovora Ukrajine, Rusije i Evropske komisije, vođenih u Briselu.
– Nismo se dogovorili. Važno nam je da se potpiše dodatni sporazum koji bi uklonio rizike za Ukrajinu, ali bez obzira na to, garantujemo ravnomeran tranzit 100 odsto ruskog gasa evropskim potrošačima, saopštio je „Naftogas”, a p­renosi ­„Vzgljad”.
Rusija, Ukrajina i Evropska komisija tokom pregovora u Briselu, bili su blizu zaključivanja sporazuma, ali je potrebno da se njegov format dodatno razmotri, izjavio je potpredsednik Evropske komisije za energetsku, Maroš Šefčovič, koji posreduje između Rusije i Ukrajine u sporu oko gasa, pokušavajući da umanji rizik od prekida snabdevanja Evrope ovim energentom u zimskom periodu.
„Naftogas” je, inače u novembru 2015. godine prestao da kupuje gas od Rusije pošto su iskoristili pozajmicu od 500 miliona dolara od Evropske komisije za nabavku neophodne količine ovog energenta za zimu. Ukrajina se od tada oslanjala na takozvanu povratnu isporuku gasa, otkupljujući ovaj energent od evropskih država koje su ga prethodno kupile od Rusije.
– Pregovori su bili konstruktivni, prilično sadržajni, detaljno smo analizirali situaciju u vezi sa isporučivanjem gasa u zimskom periodu Ukrajini, kao i pouzdani tranzit ruskog gasa evropskim potrošačima – rekao je Aleksandar Novak, ruski ministar energetike, ističući da će se konsultacije s Ukrajinom nastaviti.
Ukrajina, inače, ima ugovor o tranzitu do 2020., odnosno do kraja 2019. godine, kada Rusija najavljuje obustavu isporuke gasa preko Ukrajine, čime se dovodi u pitanje snabdevanje svih evropskih kupaca, pa i Srbije.
„Gasprom” je isporučivao gas Ukrajini po modelu plati ili ostavi, što znači da kupac bez obzira da li mu je uvek potrebna ista količina gasa mora da je uzme. Na osnovu toga kupac dobija pravo na dugoročno odloženo plaćanje. S obzirom na to da Ukrajina nije ispunjavala svoje obaveze po ovom modelu, „Gasprom” je sredinom 2014. uveo model avansnog plaćanja za Ukrajinu. Evropska unija trećinu gasa koji koristi nabavlja od Rusije, više od polovine tog gasa do zemalja članica EU doprema se preko Ukrajine.
Analitičar s energetskog portala „Senerges”, potvrđuje za „Politiku”, da dogovor u Briselu nije postignut, jer Ukrajina ne prihvata komercijalne uslove „Gasproma”. Pregovori se nastavljaju na svim nivoima, pa i na političkom, zbog isporuka gasa samoproglašenim republikama u Donbasu.
– Posle ovakve odluke, ostajemo svi u ćorsokaku. „Gasprom” neće prekidati tranzit gasa kroz Ukrajinu dok se ne razjasni sudbina gasovoda „Severni tok dva”, koji Rusi grade s Nemcima. Evropa će imati ruskog gasa s bilo koje strane – preko postojećeg, a dovoljnog gasovoda ispod Severnog mora, ili kroz Ukrajinu, jer ga plaća uredno i čvrstom valutom. Što se tiče Ukrajine, ona će nastaviti da kupuje ruski gas sa evropske strane – ističu u „Senergesu”.
„Gasprom” je, dodaju, prošle nedelje izračunao da je Ukrajina u drugom polugođu ove godine platila oko 60 miliona evra više ruski gas samo zato što ga je kupovala iz „reversa”, ali nije objavio koliko je zaradila u prvom polugođu za istu trgovinu, kada je bio drugačiji odnos cena.
Ukrajina je silno zainteresovana za tranzit ruskog gasa i za Evropu i za Tursku, jer od tog tranzita odlično zarađuje, pa bi se cinično moglo reći, tih 60 miliona Ukrajina je platila od naknade, koju ubira od tranzita gasa i za Srbiju, kaže u „Senergesu”.
– Ali, da mi brinemo našu brigu. Kod nas deo javnosti jedva čeka da Rusi prestanu sa tranzitom gasa kroz Ukrajinu, izbegavajući da odgovore na pitanje šta, osim štete, Srbija ima od toga – pita naš sagovornik iz „Senergesa”.
Umesto razložnih odgovora, nude se, ističe ovaj poznavalac energetskih prilika, protivurečne izjave. Lane je već bilo ugovoreno proširenje podzemnog skladišta gasa „Banatski Dvor” (prekjuče ga je pomenuo premijer Srbije u razgovoru s ruskim šefom diplomatije Sergejom Lavrovim). Nedavno je rečeno da će se do kraja godine doneti odluka o proširenju ovog skladišta, kaže ovaj analitičar, a od svega toga ništa.
Istovremeno je projekat gasnog povezivanja Bugarska–Srbija definisan kao jedan od šest prioritetnih za EU i region pa je sa Bugarskom usaglašen tekst memoranduma o izgradnji gasnog interkonektora Bugarska–Srbija. Ostalo je još da se taj dokument potpiše. U septembru je najavljeno da se potpisivanje očekuje u što skorijem roku – prošla su tri meseca a potpisa još nema.
To su, ističu, dva najbrža rešenja za pouzdanije snabdevanje Srbije gasom.
– Verujemo da neka mudra energetska glava smišlja pravi put za nas. I pored toga, bilo bi korisno da nas o tome obaveste – zaključuju u ovom portalu.

Na tržištu Srbije 80 miliona litara rakije
Samo četvrtina rakije na tržištu Srbije dolazi od registrovanih proizvođača, upozorava Ministarstvo poljoprivrede. Prema zvaničnim podacima, prošle godine proizvedeno je svega 22,5 miliona litara rakije, a kada se ovi podaci ukrste sa količinom voća iz zasada (koji nesumnjivo završe u kazanima) jasno je da se na tržištu proda i do četiri puta više ovog žestokog pića.
Nadležni napominju da je to najvidljivije na primeru šljive. U Srbiji se godišnje prosečno proizvede oko 740.000 tona ovog voća, a od 70 odsto tih količina (od oko 520.000 tona) napravi se rakija. Ako je za litar rakije potrebno od osam do deset kilograma tog voća računica je jasna.
– Tako dolazimo do količine od 52 do 62 miliona litara i to samo šljivovice. Ali, činjenica je da se na tržištu nalaze i mnogo veće količine voćnih rakija. Pretpostavka je da je u Srbiji trenutno u prometu oko 80 miliona litara rakije – kaže Kolinda Hrehorović, šef odseka za proizvodnju i preradu voća u Ministarstvu poljoprivrede.
Zakon o jakim alkoholnim pićima stupio je na snagu početkom ove godine. Osim usaglašavanja sa EU standardima cilj donošenja novih propisa bio je i da domaći proizvođači postanu konkurentniji i da se obezbede isti uslovi poslovanja za sve – kroz suzbijanje sivog tržišta.
Ali za sada se ne vidi veliki pomak iako su individualni proizvođači prvi put dobili priliku da prodajom voćnih destilata za registrovane sisteme uđu u legalne tokove.
Na to ukazuju i nedavno otkrivene ilegalne proizvodnje viskija i drugih alkoholnih pića na severu Kosova i podatak da su boce skupih žestokih pića završavale čak u restoranima i kafićima na Kopaoniku.
– Neosporno je da Srbija i dalje ima veliki problem sa nelegalnom proizvodnjom i prodajom alkohola. Ovo nije samo problem sive ekonomije već i zdravlja ljudi – upozoravaju iz Grupacije uvoznika i distributera jakih alkoholnih pića (GUDAP), koja je juče u Privrednoj komori Srbije organizovala okrugli sto na temu borbe protiv sive ekonomije u oblasti alkoholnih pića.
Prema nedavno sprovedenom istraživanju (na uzorku od 1.054 građana u Srbiji) tek 28 odsto njih kupuje rakiju u prodavnicama i trgovinskim lancima. Za trećinu ispitanika „povoljna cena” je odlučujući faktor pri izboru, a polovina njih nema običaj da čita deklaraciju niti da proverava da li je piće originalno.
Nebojša Dević, šef odseka za zaštitu prava intelektualne svojine pri Ministarstvu trgovine upozorio je i da se na tržištu nalaze velike količine falsifikovanih žestokih pića. Kako kaže tim poslom se bave organizovane grupe, a najveće količine uglavnom viskija, vodke, likera… različitih svetskih brendova prodaju se u noćnim klubovima. Takva pića obično nemaju deklaraciju i najlakše ih je prepoznati po čepu, koji se teško može plagirati.
– Ekipa ovlašćenih stručnjaka iz EU tri meseca je boravila u Srbiji. Njihova procena je da se u čak 85 odsto noćnih klubova i ugostiteljskih objekata prodaju falsifikovana pića. Na osnovu našeg iskustva ta pića se proizvode u nekakvim garažama, a ulaze i različitim kanalima preko Kosova, iz Bosne, Bugarske i Mađarske – ističe Dević, dodajući da je danas veća zarada od kamiona falsifikovanog pića nego od punog gepeka droge a i kazne su neuporedivo blaže.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Ko dobija ako Vučić opet pogodi
Tek što je premijer Aleksandar Vučić ubedio javnost da će privredni rast dogodine iznositi četiri odsto i da će dati sve od sebe da se ta optimistična prognoza ostvari, Fiskalni savet je u svom poslednjem izveštaju izrazio sumnju da će se 2017. godine ostvariti i konzervativna prognoza po kojoj će bruto domaći proizvod (BDP) porasti za tri odsto. „To će predstavljati određeni izazov”, navodi se u njihovoj poslednjoj analizi.
Istina, prethodne dve godine Fiskalni savet je pogrešio, a Vučić pogodio. Ali, pitanje je šta građani imaju od rasta, odnosno ko dobija, ako Vučić opet pogodi?
Prema proceni Fiskalnog saveta, to je malo verovatno. „Trebalo bi imati u vidu da je jedan deo rasta iz 2016. posledica jednokratnog
oporavka poljoprivrede od suše. Stvarni tempo rasta sa kojim se ulazi u 2016. godinu iznosi nešto više od dva odsto”, zaključuju članovi Fiskalnog saveta u svojoj analizi.
Inače, ministar finansija Dušan Vujović, budžet je skockao na proceni da će rast privredne aktivnosti u 2017. godini iznositi tri odsto. Premijer Aleksandar Vučić javno je prognozirao drugačije: BDP će, prema očekivanjima predsednika vlade, dogodine porasti za 3,5 do četiri odsto. Ovo nesaglasje u procenama Dušana Vujovića je objasnio time da je budžet skrojen na konzervativnoj proceni, jer MMF nema primedbe ako se tokom godine postigne bolji rezultat, ali i te kako ima ako je ostvarenje gore od plana.
Premijer govori o optimističnijem scenariju, a u budžet je uneta konzervativna prognoza, objašnjavao je Vujović. Šta za građane Srbije znači veći privredni rast od onoga na kom je skrojen budžet?
Kad je veći privredni rast veći su i prihodi u budžetu, pa to umnogome relaksira poziciju ministra finansija. Po svemu sudeći, Vujović je ubeđen da će se ostvariti, Vučićeva, a ne njegova – konzervativna prognoza. Kako je najavio gostujući na RTS-u,  ukoliko rezultati i dogodine budu bolji od očekivanih građani i penzioneri će ponovo moći da očekuju povećanje ličnih primanja.
Ekonomista Jurij Bajec kaže da rast nije sam sebi svrha i da je osim tog utrkivanja koliko će on iznositi, mnogo bitnije šta je efekat takvog rast.
– Rast jeste osnova svega i bez rasta nema ništa. Ali to oduševljenje visokim rastom ne znači ništa ako se ne smanjuju siromaštvo, nejednakost i nezaposlenost. A razlike u prihodima između 20 odsto najsiromašnijih i 20 odsto najbogatijih građana Srbije sve su veće. I o toj komponenti se mora voditi računa – smatra Bajec i dodaje da u tim izjavama o većem rastu od očekivanog ima i predizborne retorike.
On dodaje da je relativno lako sa prošlogodišnjih 0,8 povećati rast na 2,8 na 2,9 odsto. Ali nije lako održavati te stope rasta od tri do četiri odsto svake godine. Jer, to znači da privreda i građani svake godine treba da stvore nove 1,3 do 1,4 milijarde evra a pri tom se i baza povećava iz godine u godinu.
– Konkretno, kada je o platama i penzijama reč, ukoliko bi dogodine rast umesto tri bio četiri odsto postojala bi mogućnost da se još u jednom navratu vrati ono što je oduzeto smanjenjem ličnih primanja 2015. godine – zaključuje Bajec.
Da je ipak bolje konzervativno planirati državnu kasu, svedoči iskustvo iz ne tako davne ekonomske prošlosti. Svojevremeno, budžet za 2012. godinu, tadašnji ministar finansija i premijer Mirko Cvetković skrojio je na proceni da će rast privredne aktivnosti iznositi 1,5 odsto. Na kraju, privreda je godinu završila u recesiji, a pad ekonomske aktivnosti bio je minus 1,5 odsto. Što znači da je Cvetković omanuo za čak 2,5 procentnih poena, pa su, samim tim u budžetu za 2012. godinu, značajno precenjeni prihodi. Ipak, najveći promašaj u proceni dogodio se 2009. godine, kada je u Srbiju stigla svetska ekonomska kriza. Ko je zaboravio, krajem 2008. godine novoformirana vlast prvobitno je planirala da će
rast privredne aktivnosti iznositi čak šest odsto. Koliko je Srbija bila nesvesna opasnosti koja preti sa globalnog tržišta govori podatak da je na kraju 2009. godine ekonomska aktivnost bila u padu od -3,1 odsto. To znači da su tadašnji kreatori fiskalne politike u prognozi omanuli za čak devet procentnih poena.
Inače, tih kriznih godina, to nije bila specifičnost samo srpskih vlasti. I Međunarodni monetarni fond (MMF), u kome sede najbolji svetski ekonomisti, redovno je tokom krize precenjivao stope globalnog privrednog rasta, pa je tako postala praksa da se prolećne prognoze Fonda u jesen obavezno koriguju. Nadole, nažalost.

Dečaci zapalili beskućnike, jedan umro drugi povređen
Vest da su trojica dečaka izazvala požar u kojem je nastradao beskućnik, dok je drugi povređen, potresla je Srbiju.
Novosadska policija identifikovala je dvojicu dvanaestogodišnjih dečaka i jednog od 13 godina zbog sumnje da su u noći između ponedeljka i utorka zapalili beskućnika Dragutina Todorčevića (64) iz Futoga, koji je od zadobijenih povreda preminuo u bolnici. Tada je lakše povređen Zoran Todorović koji je bio u društvu sa Todorčevićem.
Prema rečima „Politikinog” sagovornika bliskog istrazi, inspektori su obavili razgovor sa dečacima, ali protiv njih nije podneta krivična prijava jer zbog godina, ne mogu krivično da odgovaraju.
– Tragičan događaj odigrao se oko 3.30 časova na prostoru između zgrada u novosadskom Bulevaru oslobođenja 21, kada su dečaci zapalili novine i bacili ih na improvizovani ležaj na kojem je bio Todorčević. Nedaleko od njega ležao je i Todorović koga je vatra zahvatila, ali, na sreću nije teže povređen. Verovatno ne shvatajući šta su zapravo učinili, dečaci su pošto su bacili zapaljene novine, odšetali sa mesta događaja. O svemu je odmah obavešten Centar za socijalni rad – navodi „Politikin” sagovornik.
Prema njegovim rečima, dvojica beskućnika su pre nego što je na njih bačena zapaljena novinska hartija, ležali nepomično na improvizovanim ležajevima jer su, kako se pretpostavlja, bili promrzli i pod dejstvom alkohola.
Nastradali Todorčević bio je penzioner i imao je redovna primanja, a u požaru mu je izgoreo veći deo tela.
Kako saznajemo dvojica dečaka koja su učestvovala u ovom događaju žive sa roditeljima, dok je treći štićenik Dečjeg sela „Dr Milorad Pavlović” u Sremskoj Kamenici. Prema nezvaničnim informacijama, na razgovor u policiju pozvani su i roditelji dečaka. Pretpostavljamo da će nadležni saznati zašto su deca u to doba noći bila sama na ulici.
„Politika” je pokušala da stupi u kontakt sa predstavnicima Dečjeg sela, ali bezuspešno. Na direktan broj telefona direktora ove ustanova javila se žena koja je rekla da ne može da nam da nikakve informacije u vezi sa događajem i njihovim štićenikom, uz objašnjenje da zovemo sledećeg dana, između sedam i 15 časova. Na sajtu Dečjeg sela naveden je i broj mobilnog telefona osobe zadužene za kontakt sa javnošću. Žena koja se javila prekinula je vezu čim smo se predstavili.
Na pitanje da li će, eventualno, roditelji ili staratelji odgovarati za ono što su učinila trojica dečaka, naš sagovornik kaže da to zavisi od odluke nadležnog tužilaštva.
– Postoji krivično delo koje reguliše odnos između roditelja, odnosno staratelja i dece, ali je tužilaštvo to koje daje poslednju reč – navodi naš sagovornik.
Ovakva tragedija u kojoj su akteri dečaci od dvanaestak godina nije zabeležena na našim prostorima. Po navodima Dragana Rolovića, direktora Zavoda za vaspitanje dece i omladine Beograd, teško je govoriti o ovom slučaju jer za sada nema dovoljno podataka.
„Reč je o deci koja možda nisu ni svesna svojih postupaka i nisu razmišljala o posledicama. Po zakonu oni ne mogu da odgovaraju za krivično delo, jer su mlađi od 14 godina”, navodi Rolović za „Politiku”, dodajući da će dečaci koji su bili akteri tragedije sada ući u sistem socijalne zaštite.
Iako deca ne mogu krivično da odgovaraju, po njegovim rečima, postoje mere koje se i u ovom slučaju moraju sprovesti – i tu je na potezu centar za socijalni rad. Neke od mera su pojačan nadzor dečaka, pa čak i njihovo smeštanje u ustanovu, ukoliko se proceni da je to neophodno.
Po zakonu deca mlađa od 14 godina ne mogu pred sudom krivično da odgovaraju za svoja dela. Pre dve godine, kada su dva brata od 11 i 10 godina fizički nasrnula na književnika Rašu Popova i povredila ga u nameri da ga opljačkaju razvila se žustra polemika o tome da li granicu do koje deca ne mogu da budu krivično odgovorna treba spustiti sa 14 godina, ali sve je ostalo na priči. Ipak, Rolović smatra da to nije rešenje.
„Ako se ova granica na primer spusti na deset godina, šta ćemo uraditi ukoliko slično krivično delo počini devetogodišnjak? Ne možemo spuštati granicu beskonačno”, objašnjava naš sagovornik.
Neophodno je raditi na prevenciji kako se ovakav slučaj više ne bi dogodio. Sistem socijalne zaštite maksimalno radi na tom polju, ali činjenica je da on ne može da „uđe” u svaku porodicu i svaku kuću. Zbog toga je neophodno da roditelji i škola reaguju na vreme.
„Prvo roditelji moraju da primete eventualni problem kod svoje dece. Ali i to je jako teško, roditelj najčešće ne želi da prihvati da njegovo dete ima problem, jer za njega to znači da je neuspešan kao roditelj. Zatim je tu škola u kojoj nadležni koji rade sa učenicima treba da uvide da li se neko drugačije ponaša, da li je agresivan... Sledeći korak je prijavljivanje takvog ponašanja centru za socijalni rad”, objašnjava naš sagovornik.
Dva dečaka, rođena braća, koja su napala Popova, danas se nalaze u Vaspitno-popravnom domu u Kruševcu, a u beogradskom domu prošli su takozvani Program intenzivnog tretmana u kojem su naučili da čitaju i pišu. Ovaj program, po rečima Rolovića, dao je odlične rezultate u 90 odsto slučajeva i ove godine prošireni su kapaciteti u svim domovima kako bi njime bilo obuhvaćeno što više dece.

Počuča oslobođen optužbi za ugrožavanje „Žena u crnom”
Radomir Počuča oslobođen je danas optužbi za ugrožavanje sigurnosti  „Žena u crnom”, ukinuta mu je mera zabrane napuštanja mesta boravka i obaveznog javljanja.
Viši sud u Beogradu presudio je i da se Počuči, inače  nekadašnjem portparolu Protivterorističke jedinice MUP-a, vrati pasoš.
Optužnica Višeg javnog tužilaštva, po kojoj se Počuči sudilo poslednjih meseci, teretila ga je da je 25. marta 2013. godine na društvenoj mreži pozvao navijače Crvene zvezde, Partizana, Rada i Vojvodine da „ne troše pesnice između sebe” već da se udruže i pretuku aktivistkinje „Žena u crnom” koje su na Trgu Republike u Beogradu toga dana obeležavale 15 godina od zločina nad albanskim civilima na KiM.

U Rumi zaplenjeno više od tone duvana
Pripadnici policije u Sremskoj Mitrovici i Rumi su, prilikom pretresa privatne kuće i pomoćnih prostorija na području Rume pronašli i zaplenili tonu i 124 kilograma duvana, saopšteno je iz Ministarstva unutrašnjih poslova.
Osušeni duvan u listu, ukupne težine tonu i 104 kilograma pronađen je u ekonomskom delu dvorišta, uvezan u 21 balu i u kartonskim kutijama. Takođe, u pretresu, koji je izvršen po naredbi suda, pronađeno je i 20 kilograma rezanog duvana.
Zbog postojanja osnova sumnje da je izvršio krivična dela nedozvoljen promet akciznih proizvoda i nedozvoljeno skladištenje robe, u saradnji sa poreskom policijom, protiv 44-godišnjeg vlasnika kuće biće podneta krivična prijava nadležnom tužilaštvu, navodi se u saopštenju.

Stefanović: Danonoćno radimo na slučaju oružja u Jajincima
Ministar unutrašnjih poslova Nebojša Stefanović izjavio je danas da policija danonoćno radi na rasvetljavanju slučaja oružja pronađenog nedavno, nedaleko od porodične kuće premijera Aleksandra Vučića, u Jajincima.
Stefanović je, međutim, rekao da ne može da govori o tome da, kako je rekao, ne bi bili upozoreni oni koji su izvršili to delo. „Nijednu informaciju koju sada imamo ne možemo dati od onoga šta policija u ovom trenutku zna, upravo da ne bi upozorili one koji su izvršili delo, ali radimo na tome danonoćno”, rekao je Stefanović novinara nakon potpisivanja ugovora sa saradnji MUP-a sa FON-om.
Tanjug

Diković: Zajedničke vežbe sa Srbijom nisu opasnost ni za koga
Zajedničke oružane vežbe sa Ruskom Federacijom, sa zemljama EU sa članicama NATO-a, mogu da budu opasnost samo onima koji zaista nedovoljno posvećuju pažnje proceni stanja i situacije, izjavio je danas načelnik Generalštaba, general Ljubiša Diković u intervjuu za Sputnjik.
On je rekao da ne zna na osnovu čega bilo ko može da proceni da bilo koja vežba Vojske Srbije sa oružanim snagama bilo koje zemlje može predstavljati opasnost za nekog drugog. To su problemi prvenstveno tih zemalja, ili ljudi koji iznose takva tumačenja, ocenio je on. „Rekao bih da danas Srbija ne predstavlja nikakvu opasnost nikome u regionu”, rekao je Diković.
Prema njegovim rečima, Srbija je okružena zemljama NATO i bilo bi lepo da se stvari posmatraju i malo drugačije.
„Da li smo možda bezbedniji zbog toga što smo okruženi zemljama NATO-a. Trebalo bi da je tako. Apsolutno”, dodao je on.
Na pitanje da prkomentariše navodni dokument NATO o kojem je juče pisao hrvatski „Večernji list” u kojem se navodi da je NATO spreman da interveniše na zapadnom Balkanu, Diković kaže da to ne bi komentarisao, jer misli da zvanična saopštenja u tom smislu nisu išla.
„Ne znam zašto bi NATO bio spreman da nas bombarduje. Opet su to možda neke proizvoljne ocene koje imaju neki sasvim drugi cilj. Lično smatram da NATO neće ponoviti grešku iz 1999. godine i da neće nikad više bombardovati Srbiju. Priznaće oni tu grešku, siguran sam da će ih na to jasno usmeriti stanje u datom trenutku,” rekao je on.
Srbija ponovio je, ne predstavlja ni za koga opasnost.
„Mi gradimo svoje sposobnosti, i učestvujemo u izgradnji svetskog mira kroz upućivanje naših ljudi u mirovne misije, zajedničku obuku, zajedničke vežbe, i danas smo zajedno sa drugim zemljama faktor stabilnosti”, zaključio je Diković, prenosi Tanjug.

Svako osmo dete u Srbiji živi ispod granice siromaštva
Svako osmo dete do 18 godina u Srbiji živi ispod apsolutne linije siromaštva, što znači da mesečno preživljava sa 8.150 dinara, upozoravaju čelnici beogradske kancelarije Unicefa.
Oni naglašavaju da novac koji se dobija na ime socijalne pomoći ne omogućava ugroženim porodicama ni da dosegnu liniju siromaštva.
Direktor beogradske kancelarije Unicefa Mišel Sen Lo upozorava da je trećina dece u Srbiji u riziku od siromaštva, dok je u Evropi taj procenat znatno manji i iznosi 19 odsto.  
– Riziku od siromaštva naročito su izložena deca u porodicama gde su roditelji niskog stepena obrazovanja ili su nezaposleni odnosno povremeno zaposleni. Podaci takođe pokazuju da su riziku od siromaštva natprosečno izložena deca čiji su roditelji samozaposleni ili se bave poljoprivredom. Siromaštvo je veće u ruralnim oblastima i u porodicama sa troje i više dece.  U Srbiji nije redak slučaj da nekoliko generacija iste porodice primaju novčanu socijalnu pomoć. Da bi postojeći programi socijalne zaštite u Srbiji mogli adekvatnije da odgovore na potrebe porodica i dece ugroženih siromaštvom, neophodna je bolja identifikacija domaćinstava kojima je pomoć najpotrebnija i preusmeravanje sredstava ka porodicama koje su najviše izložene riziku siromaštva – kaže Mišel Sen Lo.
Unicefovo istraživanje o novčanim davanjima usmerenim na decu i njihove porodice ukazuje da su izdvajanja za dečji dodatak i novčanu socijalnu pomoć i dalje niska – oko 0,6 procenata BDP-a, dok je prosek u Evropskoj uniji je 1,1 odsto.
Stopa siromaštva dece u Srbiji nije samo posledica niskih budžetskih izdvajanja već i neadekvatnog obuhvata najsiromašnijih. Novčana socijalna pomoć jeste usmerena na najsiromašnije porodice, ali obuhvata samo 3,5 procenata ukupne populacije, ostavljajući bez podrške znatan broj onih koji žive ispod linije siromaštva.
Fondacija za razvoj ekonomske nauke (FREN) nedavno je sprovela istraživanje o socijalnim naknadama u Srbiji, uz podršku međunarodne organizacije Partnerstvo za ekonomsku politiku.
Direktorka ove fondacije Jelena Žarković Rakić kaže da rezultati ovog istraživanja govore da dečji dodatak dobijaju i porodice koje na njega ne bi trebalo da imaju pravo, jer ostvaruju dohodak od rada na crno. Bolja administrativna procena ukupnog dohotka, a posebno iz neformalnog zaposlenja, unapredila bi raspodelu novčanih davanja i iz stvorenih ušteda omogućila povećanje iznosa dečjeg dodatka za najsiromašnije porodice, smatra direktorka FREN-a.
Ona dodaje da je veoma važno da vlada nastavi sa aktivacionom politikom prema korisnicima novčane socijalne pomoći, odnosno da osigura da  korisnici naknade redovno sarađuju sa Nacionalnom službom za zapošljavanje u kreiranju njihovog individualnog plana zapošljavanja.
Studija „Novčana davanja za decu i porodice sa decom u Srbiji – analiza i preporuke“, koju je za Unicef uradio tim u sastavu dr Gordana Matković, dr Boško Mijatović i dr Katarina Stanić, pokazala je da u Srbiji dečji dodatak prima 28,3 odsto dece do 18 godina, odnosno nešto više nego svako četvrto dete.
U ovoj studiji dr Matković skreće pažnju da se prilikom dodeljivanja dečjih dodataka uzimaju i obzir prihodi, imovinsko stanje i neki drugi uslovi, pa se javlja mogućnost grešaka u oba smera: da neka domaćinstva ne primaju dečje dodatke iako na to imaju pravo i da neka domaćinstva primaju dečje dodatke iako na to nemaju pravo.
Uzroci ovih nepravilnosti mogu biti raznovrsni: od neprijavljivanja onih koji po zakonu imaju pravo, preko manipulacije od strane onih koji nemaju pravo na dečje dodatke, do administrativnih grešaka u službama za dečje dodatke.
Jedna od autorki studije dr Gordana Matković ističe da 52,8 odsto dece prima dečji dodatak iako za to ne ispunjava zakonske norme, dok od ukupnog broja dece koja zadovoljavaju formalne uslove samo 40 odsto njih prima dečji dodatak
Ona ocenjuje da je osnovni uzrok tome slaba ili nedovoljna informisanost – znatno više od polovine onih koji imaju pravo na dečje dodatke ne znaju dobro svoja zakonska prava, neki od njih pogrešno misle da prelaze cenzuse, neki čak i ne znaju da postoji program dečjih dodataka, ili ne znaju kakva je procedura za prijavljivanje.

Arhivisti su čuvari granica srpskog kulturnog prostora
Arhivi su čuvari DNK jedne nacije, bez koga je narod osuđen i na večno lutanje i da konačno nestane, rekao je ministar kulture i informisanja Vladan Vukosavljević na svečanosti povodom Dana ahiva u Srbiji.
Ministar je čestitao svima koji se bave važnim poslom arhivistike, koji nije često pred očima javnosti. „Arhivistika spada u sam temelj kulturnih aktivnosti jednog naroda i jedan je od najznačajnijih delova njegovog kulturnog jezgra. Svi arhivisti su zapravo čuvari unutrašnjih i spoljnih granica srpskog kulturnog prostora shvaćenog u širem smislu”, naglasio je on.
Otvarajući izložbu „Kultura Srba u Trstu 1751–1914”, u Arhivu Srbije, Vukosavljević je rekao da je Ministarstvo kulture i informisanja u završnoj deonici izrade Strategije kulturnog razvoja za narednih 10 godina, koja će se baviti i pitanjem označavanja i specifikovanja srpskog kulturnog prostora, „prostora na kome je srpski narod tokom istoriije ostavio materijalne i nematerijalne tragove svog postojanja”, a čiju važnu predstavlja upravo Trst.
Direktor Arhiva Srbije Miroslav Perišić, ocenivši da je Trst jedan od najznačajnijih duhovnih centara Srba van Srbije, skrenuo je pažnju na veliki projekat Arhiva na zaštiti i istraživanju građe van granica države – u Trstu, Dubrovniku, Beču, Sent Andreji.
„Sa Otomanskim arhivom smo potpisali Protokol o saradnji na osnovu koga smo dobili više od 15.000 dokumenata na turskom jeziku, značajnih za istoriju srpskog naroda od 1450. do 1700. godine. Predstoji još dosta posla, teku istraživanja u Mletačkom arhivu u Veneciji i Arhiv ide mnogo više ispred vremena nego što mu to mogućnosti dozvoljavaju”, rekao je Perišić.
On je skrenuo pažnju na mnogobrojne probleme sa kojima se suočava Arhiv, posebno na one prostora, opreme i broja zaposlenih, ali i naglasio da je vreme da se povodom Dana arhiva okupljaju i u drugim gradovima, kako bi upoznali druge arhive, sagledali njihove probleme i to koliko ti arhivi u svojim sredinama zrače.
O izložbi „Kultura Srba u Trstu 1751–1914” i istoimenoj monografiji su govorili i episkop austrijsko-švajcarski Andrej, prof. dr Anika Skovran i predsednik Srpske pravoslavne crkvene opštine u Trstu Zlatimir Selaković, koji su ukazali na značajan doprinos koji su Srbi tokom istorije dali gradu Trstu.
Selaković je pomenuo da je nedavno obeleženo 200 godina postojanja srpske zajednice u Trstu i dodao i da danas u tom gradu živi 7.000 Srba, koji su aktivno uključeni u sve aktivnosti u tom gradu.
Povodom Dana arhiva ispred Arhiva Srbije postavljena je i izložba „Podsećanja” sa dokumentima o životu i delatnosti Jovana Sterije Popovića, Koste Cukića, Nikole Pašića i Jovana Žujovića.
Dve ravnopravne nagrade „Zlatna arhiva” uručene su Miloljubu Arsiću, arhivskom savetniku Istorijskog arhiva Kraljevo i Vesni Bašić, arhivisti Arhiva Vojvodine.
Nagrada Đurđa I. Jelenića ravnopravno je pripala knjigama – „Put dokumenta. Metode i rezultati istraživanja vremena nastanka najstarijih arhivskih dokumenata u Arhivu Vojvodine”, koju su priredili Zoran Stevanović i Vesna Bašić i „Kosovo i Metohija u državnoj politici Jugoslavije 1958–1965” dr Miomira Gatalovića, prenosi Tanjug.

Predstavljena knjiga o obaranju „nevidljivog” aviona
Knjiga „Pad noćnog sokola” autora pukovnika Slaviše Golubovića, objavljena u izdanju Medija centra „Odbrana”, predstavljena je u prepunoj sali Doma Vojske Srbije u Beogradu. U njoj je, na dokumentovan, stručan i uzbudljiv način prvi put na jednom praktično sve rečeno o obaranju „nevidljivog” američkog aviona F-117A 27. marta 1999. godine kod Buđanovaca, tokom NATO agresije. Knjiga je bogato ilustrovana fotografijama i šemama.
Pukovnik Golubović, koji je i sam bio pripadnik slavnog Trećeg raketnog diviziona 250. raketne brigade, građu za ovu knjigu prikupljao je godinama. Kako je rekao na promociji, želeo je da sve činjenice u vezi ovvog događaja sačuva od zaborava, kao i da ih suprotstavi mnogim netačnim verzijama koje su se minulih godina pojavljivale u javnosti. Čak je uspeo da za potrebe knjige dobije i izajvu američkog pilota koji je te ratne noći za dlaku izbegao pogibiju ili zarobljavanje.
U knjizi su opisani i drugi uspesi ove jedinice – obaranje lovca-bombardera F-16 kod Nakučana 2. maja 1999. godine, kao i jedna od preostalih misterija NATO agresije – da li je 20. maja te godine pogođen, oštećen, još jedan avion, možda i strateški bombarder B-2, koji je takođe „nevidljiv”. Autor to ne tvrdi, ali iznosi činjenice koje idu u prilog toj verziji događaja.
– Tražili su nas tokom celog rata, ali nas nisu našli. U tom smislu, može se postaviti pitanje ko je zaista bio nevidljiv, njihovi avioni ili naša jedinica PVO – rekao je pukovnik Golubović.
Pukovnik Stevica S. Karapandžin, direktor Medija centra „Odbrana”, rekao je da je „Pad noćnog sokola” priča o srpskoj ratnoj slavi, jednom od najvažnijih događaja u novijoj srpskoj vojnoj istoriji.
– Ova knjiga govori o tome da u Srbiji ima, i biće, onih koji su spremni da brane svoju zemlju rizikujući u toj borbi svoje živote – rekao je pukovnik Karapandžin.
Pukovnik Slaviša Golubović (1965) bio je oficir 250. raketne brigade, u Rusiji je završio obuku za raketni sistem PVO „tor M1”. Danas radi u Vojnoobaveštajnoj agenciji (VOA). Promociji knjige je prisustvovao general armije u penziji Dragoljub Ojdanić, načelnik Štaba vrhovne komande u vreme NATO agresije, veterani i sadašnji pripadnici 250. raketne brigade za protivvazduhoplovna dejstva i brojni gosti.
Među prisutnima su bili i vojni atašei Rusije i Kine. Na promociji su prikazane kompjuterske animacije događaja o kojima govori knjiga, fotografije i snimci iz tog vremena, uključujući i audio zapise razgovora američkih pilota preko radio veze sa svojim saborcima u trenucima nakon što su pogođeni.

Akcija „Negujmo srpski jezik” širom Srbije
Nekadašnja akcija Grada Beograda „Negujmo srpski jezik” sada je prerasla u republičku akciju, a kako je najavio ministar kulture i informisanja Vladan Vukosavljević, u narednoj godini u okviru ovog programa širom Srbije, u školama i domovima kulture, biće organizovani seminari i predavanja posvećeni srpskom jeziku. 
Takođe, kako je najavio Vukosavljević, imajući na umu ulogu srpskog jezika u oblikovanju nacionalnog, kulturnog i jezičkog identiteta, pitanja jezičke kulture i pravilnog izražavanja biće u fokusu ne samo u medijima i javnom prostoru, već će se težiti podizanju nivoa osnovne  pismenosti na svim obrazovnim nivoima i u svim strukama. 
Cilj akcije je i stvaranje zakonske regulative za očuvanje upotrebe ćiriličnog pisma, kao i lektorata srpskog jezika na inostranim univerzitetima. Biće formiran i Savet za srpski jezik pri Ministarstvu kulture, u saradnji sa Odborom za standardizaciju srpskog jezika, koji će se baviti pitanjima jezičke politike.
U oktobru je formiran i Republički odbor akcije „Negujmo srpski jezik”, koga, pored ministra Vladana Vukosavljevića, čine i: Mladen Šarčević, ministar prosvete, nauke i tehnološkog razvoja, Goran Vesić, gradski menadžer Beograda, Jasmina Ninkov, direktorka Biblioteke grada Beograda, Nebojša Bradić, glavni i odgovorni urednik kulturno-umetničkog programa RTS-a, Veljko Brborić, profesor Filološkog fakulteta Univerziteta u Beogradu, Svetislav Goncić, v. d. direktora Ustanove kulture „Vuk Karadžić” i dramski umetnik, i Dragan Hamović, književnik i viši naučni saradnik Instituta za književnost i umetnost.
– Od Dana Svetog Save, praznika obrazovnog sistema Republike Srbije, do 24. maja, Dana Svetih Ćirila i Metodija, kao praznika slovenske pismenosti i kulture, širom Srbije smenjivaće se programi raznovrsnog sadržaja, među kojima posebno mesto pripada kulturno-obrazovnim programima namenjenim učenicima osnovnih škola, kulturno-umetničkim programima namenjenim najširem krugu posetilaca, izložbama, specijalizovanim akreditovanim seminarima za usavršavanje nastavnika srpskog jezika i književnosti, bibliotečkim programima i anketama. Planirano je da se tokom narednih nekoliko meseci ovi programi predstave građanima Niša, Bora, Kladova, Užica, Kraljeva, Kruševca, Sombora, Kikinde i Šapca, rekao je Vukosavljević, napominjući da je za akciju „Negujmo srpski jezik” iz budžeta izdvojeno oko 4 miliona dinara.
Specijalizovani sajt „Negujmo srpski jezik” biće pokrenut kao deo akcije, a osmišljeni su i novi plakati na kojima će se, pored jezičkih nedoumica, pojaviti misli nekih od najznačajnijih predstavnika srpske književnosti o srpskom jeziku i jezičkoj kulturi.
Prepoznatljivosti akcije „Negujmo srpski jezik” u široj javnosti doprineće kratki igrani i animirani televizijski oblici, kao i muzička obrada pesme koju je Branko Stevanović napisao posebno za ovu priliku, a izvodi je dečji hor kojim rukovodi Leontina Vukomanović.
Gradski menadžer Goran Vesić naglasio je da će se posteri sa jezičkim nedoumicama nalaziti na bilbordima, u školama, u različitim ustanovama, u autobusima... Iako su ministar kulture i gradski menadžer bili saglasni u tome da je i latinica takođe srpsko pismo, složili su se i oko toga da je ćirilici, zbog civilizacijskih okolnosti i manje zastupljenosti, ipak potrebna zaštita institucija.
Na novinarsko pitanje ima li problema sa hrvatskom stranom povodom otvaranja poglavlja 26 u Briselu kada je reč o kulturi, poglavlja koje uključuje obrazovanje, kulturu, ministar Vukosavljević je odgovorio da nema prepreka u razgovorima sa hrvatskom stranom, da hrvatska strana nema rezervi kada je o kulturi reč.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Diković odštetu od FHP uplatio u humanitarne svrhe
Načelniku Generalštaba Vojske Srbije generalu Ljubiši Dikoviću Fond za humanitarno pravo isplatio je odštetu od preko pola miliona dinara zbog povrede časti i ugleda usled objavljivanja neistinitih navoda u publikaciji Fonda „Dosije Ljubiša Diković”.
Diković je celu sumu odmah uplatio u humanitarne svrhe kao što je i obećao prilikom podnošenja tužbe, rekao je danas Tanjugu njegov punomoćnik, advokat Đuro Čepić.
On je podsetio da je u oktobru postala pravosnažna presuda kojom je FHP obavezan da Dikoviću isplati naknadu štete, i da je ona izvršena prošle sedmice.
„Po isplati FHP-a, Diković je sredstva uplatio na račune 17 porodica pripadnika Vojske Srbije odnosno Ministarstva odbrane čiji su članovi teško bolesni ili su materijalno ugroženi”, rekao je Čepić.
Radi se, kako je naveo, o slučajevima multipleskleroze, kancera i drugih teških oboljenja.
Iznos od 575.000 podeljen je na ravnomerne delove od po oko 33.000 dinara za 17 porodica kako bi se koliko toliko olakšao život tim ljudima, naveo je Dikovićev advokat.
„Diković je najavio prilikom podnošenja tužbe da će celokupan iznos koji mu bude dosuđen uplatiti u humanitarne svrhe, i upravo to je i ispunio na ovaj način „, napomenuo je Čepić.
Diković je u februaru 2013. godine podneo tužbu protiv FHP i osnivačice Fonda Nataše Kandić kojom je tražio milion dinara na ime pretrpljene duševne boli zbog povrede časti i ugleda navodima u Dosijeu o njegovom navodnom učešću u ratnim zločinima na KIM.
Nakon suđenja Prvi osnovni sud u Beogradu je utvrdio da navodi FHP nisu bili istiniti i naložio mu Dikoviću da isplati odštetu sa pripadajućim sudskim troškovima.
Tužilaštvo za ratne zločine saopštilo je ranije da je još u januaru 2012. godine, proverom navoda Fonda, utvrdilo da nije postojao bilo kakav osnov za sumnju da je Diković bio odgovoran za ratne zločine navedene u krivičnoj prijavi Fonda iz 2009. godine – prenosi Tanjug.

Đorđević: Analiziraćemo mogućnost uvođenja obaveznog vojnog roka
Ministar odbrane Zoran Đorđević je u intervjuu „Odbrani” najavio da će se analizirati mogućnost ponovnog uvođenja obaveznog vojnog roka i detaljnije je govorio o opremanju vojske novim avionima i helikopterima.
– Nabavili smo dva višenamenska transportna helikoptera Mi-17 V-5, a u planu je nabavka još šest do deset višenamenskih helikoptera. Ruska Federacija nam je donirala šest aviona "mig 29", koji će, u narednom periodu, sa našim avionima tog tipa u naoružanju RV i PVO, činiti osnovu naše lovačke avijacije, sposobne da izvrši misije zaštite vazdušnog prostora – rekao je Đorđević.
Remont helikoptera „gazela” nastojimo da rešimo s inostranim partnerom, izjavio je ministar odbrane.
– Kada se pominje vraćanje redovnog služenja vojnog roka, formirana je interresorna radna grupa radi izrade strategijskih dokumenata – Strategije nacionalne bezbednosti Republike Srbije, Strategije odbrane Republike Srbije, Bele knjiga odbrane Republike Srbije i Dugoročni plan razvoja Republike Srbije – koji treba da analiziraju izazove i pretnje sa kojima se suočava Republika Srbija u narednih deset godina, pa će na osnovu njihove analize biti predloženo eventualno vraćanje obaveznog vojnog roka, koje će u tom slučaju biti prosleđeno vladi, a onda i Skupštini na usvajanje. Ako Skupština donese takvu odluku, Ministarstvo i Vojska su u mogućnosti da u najkraćem roku obezbede uslove za njeno sprovođenje – istakao je Đorđević.

Sutra u podne šesta sahrana Dimitrija Tucovića
Zemni ostaci Dimitrija Tucovića, lidera nekadašnje Srpske socijaldemokratske partije, koji su 67 godina počivali u centralnom delu Trga Slavija, biće sutra tačno u podne položeni u grobnicu u Aleji velikana na Novom groblju. Ovo je šesta sahrana osnivača socijaldemokratije u Srbiji. Mnogi se nadaju da je i poslednja, i da će Tucović najzad posle toliko premeštanja naći ovozemaljski mir.
– Zemni ostaci Dimitrija Tucovića biće položeni u grobnicu uz sve državne i vojne počasti, kako to i dolikuje. Planirano je da u ime Vlade Srbije sahrani prisustvuje Aleksandar Vulin, ministar za rad, zapošljavanje, boračka i socijalna pitanja. On će održati prigodan govor – rekao je Goran Vesić, gradski menadžer.
Autor projekta grobnice Dimitrija Tucovića je arhitekta Georgije Krstanovski.

Zašto kasnimo u borbi protiv raka
Na lečenje raka pacijenti u proseku stižu sa četiri meseca zakašnjenja. U pojedinim slučajevima prvi susret sa onkologom oboleli imaju čak tri godine od trenutka kada je karcinom počeo da se razvija. Istina, neki srećnici u borbu sa tumorom krenu i za manje od nedelju dana, ali su to izuzetno retki slučajevi.
Ovo je zaključak studije na osnovu istraživanja sprovedenog u jednoj poznatoj univerzitetskoj onkološkoj klinici u Indiji, koja je predstavljena na najvećem kongresu medikalnih onkologa, nedavno održanom u Singapuru.
Ovo bi mogao da bude zaključak i da je istraživanje sprovedeno u našoj zemlji, jer je već dugo „rak-rana” srpske onkologije kasno obraćanje lekaru i sledstveno tome kašnjenje u lečenju.
Prof. dr Radan Džodić, v. d. direktora Instituta za onkologiju i radiologiju Srbije i koordinator Ministarstva zdravlja za onkologiju, navodi kako iz ove studije možemo videti da kašnjenje na početku lečenja zloćudne bolesti nije naša specifičnost.
– Postoji nekoliko razloga za kašnjenje. Prvi je sam pacijent, najčešće nedovoljno zdravstveno obrazovan, mada na vreme kod onkologa ne stižu ni veoma obrazovani ljudi. Ponekad je razlog odbijanje da se prihvati bolest. Strah od raka pojedince prosto parališe, umrtvi i sprečava ih da na vreme potraže pomoć, jer se boje da se suoče sa istinom i tako gube dragoceno vreme za lečenje – kaže dr Džodić za „Politiku”.

Radan Džodić: Kada se dogodi da do postavljanja dijagnoze raka prođe i godinu-dve, tome kumuje ozbiljno neznanje lekara koji takvog pacijenta nije poslao specijalisti 

Ovaj onkolog navodi da postoje i objektivni razlozi za kašnjenje: zloćudni tumori, inače, ne bole, pa nema upozorenja da nešto nije u redu. Najveći problem postoji kod unutrašnjih organa: gušterače, jetre i želuca ili nekih delova debelog creva, gde simptomi nisu izraženi i dramatični. Do obraćanja lekaru prođe između šest meseci i godinu dana, a nekada i mnogo duže. Faza u kojoj se tumor formira i ne daje simptome mnogo je duža od bolnih stanja. U „hvatanju” početnih tumora koji su manji od jednog centimetra u slučaju karcinoma dojke presudnu ulogu imaju organizovani, nacionalni, skrining programi ranog otkrivanja raka kod žena koje sebe smatraju zdravima.
Sledeći je „na potezu” lekar opšte medicine, odnosno izabrani lekar. Dr Džodić smatra da lekar u domu zdravlja može da na vreme prepozna rak, pa je u tom slučaju i kašnjenje kraće i meri se mesecima. Naš sagovornik dodaje da ima, istina, slučajeva kada dok se postavi dijagnoza raka prođe i godinu-dve, ali ističe da tome onda već kumuje ozbiljno neznanje lekara, koji takvog bolesnika nije poslao specijalisti.
– U Srbiji se ipak češće događa da se pacijenti šalju odmah u specijalizovane bolnice, a da se lekar opšte medicine ne udubi u slučaj. To je, nažalost, mač sa dve oštrice: nama su tercijarne ustanove najopterećenije, jer se u domovima zdravlja ne razlikuju ozbiljni znaci zloćude bolesti od manje opasnih – upozorava dr Džodić.
On kaže da se najmanje vremena gubi u opštim bolnicama i specijalizovanim ustanovama, kada obolelog pregleda onkolog ili drugi specijalista. Obično već na prvom pregledu bude jasno o kakvoj se bolesti radi: tumoru ili nečem drugom.
– Za postavljanje i potvrdu dijagnoze uglavnom nije potrebno duže od 10 dana, ali to ne znači i momentalni početak lečenja. Prema standardima koji važe u celom svetu, pa i u Srbiji, početak terapije najduže može da se odloži mesec dana, eventualno dva, ali postoje ustanove gde je to vreme i kraće – navodi dr Džodić, dodajući da ne želi da licitira sa definicijom prosečnog vremena potrebnog da se postavi dijagnoza raka. Zavisi, kaže naš sagovornik, od toga kod kog lekara i kada pacijent dođe!
U Srbiji se svake godine registruje između 37.000 i 40.000 novoobolelih od raka, i po tome smo na 18. mestu u Evropi. Nažalost, umre oko 21.000, što nas svrstava u sam neslavni vrh, jer se kod nas češće dijagnostikuju odmakli stadijumi zloćude bolesti, pa to povlači veću smrtnost. Zato je poruka našeg sagovornika građanima da budu odgovorni prema svom zdravlju i da u slučaju sumnje na rak hitno potraže medicinsku pomoć. Sa druge strane, lekarima opšte prakse i studentima medicine poručuje da kod svakog obolelog sa tegobama najpre isključe zloćudnu bolest.

Milica Nikolić Urošević: Kada u domu zdravlja obavimo sve potrebne preglede i laboratorijske analize, suočavamo se sa poražavajućom stvarnošću da, na primer, pacijentkinja kod koje se sumnja na rak debelog creva dobije termin za kolonoskopski pregled čitavih sedam meseci od datuma zakazivanja

Dr Milica Nikolić Urošević, izabrani lekar u beogradskom domu zdravlja „Vračar”, objašnjava da svaki put kada pred sobom ima pacijenta sa nedefinisanim i nejasnim zdravstvenim tegobama, prvo eliminiše malignu bolest kao uzrok tih problema. Najčešće se to dešava sa štitastom žlezdom, prostatom i debelim crevom.
– Nažalost kod nas postavljanje dijagnoze raka kašnjenje ne meri u nedeljama i mesecima, već u godinama. Kada u domu zdravlja obavimo potrebne preglede, snimanja i laboratorijske analize, koje možemo da uradimo na našem, primarnom nivou zdravstvene zaštite, što sve traži nekoliko dana zakazivanja i čekanja, suočavamo se sa poražavajućom stvarnošću da je, na primer, pacijentkinji kod koje sumnjam na rak debelog creva, 4. novembra 2016. kolonoskopski pregled zakazan 30. maj 2017. godine – navodi dr Nikolić Urošević. Ona tvrdi i da se teret kašnjenja ne može više u tolikoj meri prebacivati na bolesnike, jer porodica i ljudi iz bliže okoline osobu koja ima zdravstvene probleme duže vreme nateraju da se javi lekaru.
Jasmina Lukić, predsednica Udruženja žena obolelih i lečenih od raka dojke „Budimo zajedno”, kaže da naše žene i po tri godine kasne u lečenju tumora dojke zbog straha od dijagnoze, negiranja zdravstvenih tegoba i porodičnih obaveza koje doživljavaju kao neodložne. Ali, ona primećuje da se u poslednje vreme  sa početkom lečenja kasni i zbog sve složenijih procedura zakazivanja i nepotrebne administracije.

Naučnici ne veruju Šarčeviću na reč
Kako „Politika” nezvanično saznaje, ovih dana se očekuje odluka Vlade Srbije o produženju naučno-istraživačkog projektnog ciklusa za još šest meseci (od 1. januara 2017), dok će na proleće biti raspisan i Konkurs za nove projekte ograničenog trajanja na dve ili tri godine. Konkursom i izmenjenim Pravilnikom o izborima u zvanja prosvetne vlasti žele da izađu u susret društvenim naukama i mladim istraživačima, od kojih je letos stigao i najveći broj primedbi, a da se istovremeno i istraživačima omogući da predlože nove teme, formiraju timove i na taj način ostanu u Srbiji.



​Marginalizovanje naučnih radova na srpskom jeziku

Zbog, kako navode, nakaradnog sistema vrednovanja naučno-istraživačkog rada, istraživači okupljeni u grupi „Nauka bez cenzure” počeli su ovih dana potpisivanje apela, koji će biti prosleđen Vladi. Oni traže i da se hitno poništi Pravilnik o postupku, načinu vrednovanja i iskazivanju naučno-istraživačkih rezultat istraživača i donese novi. Drugi zahtev je utvrđivanje odgovornosti „kreatora pogubne naučne i kulturne politike za štetu nanetu srpskoj nauci i kulturi u prethodnom periodu”, a treći donošenje nove Strategije naučno-istraživačkog razvoja i izmene postojećeg Zakona o naučno-istraživačkoj delatnosti.
Oni podsećaju da se u društvenim naukama diskriminišu autori koji stvaraju na srpskom jeziku, ali i na jezicima nacionalnih manjina. Istraživači iz oblasti prirodnih i tehničkih nauka svoja istraživanja moraju da objavljuju isključivo na engleskom jeziku u časopisima sa liste Web of Science (čiji je osnivač kompanija Tomson–Rojters, koja je ovu svoju bazu 2016. godine prodala dvema privatnim kompanijama čija delatnost uopšte ne ide u domen nauke ili tehnologije). „Na taj način, naučna dostignuća besplatno se ustupaju na korišćenje drugim državama i stranim kompanijama (i u onim slučajevima kad to nije u cilju opšteg razvoja nauke), umesto da podstiču primenu ovih naučnih istraživanja u Srbiji”, ističe se u apelu vladi.

Kako je nedavno novinarima izjavio i ministar prosvete Mladen Šarčević, do 2019. godine biće urađena reforma i preći se na kombinovani sistem finansiranja (budžetsko i na osnovu projekata). Šarčević je obećao i da će do kraja godine biti gotov registar istraživača. Nacionalni savet za naučni i tehnološki razvoj je na sednici održanoj 7. decembra počeo raspravu o Pravilniku o finansiranju za novi konkurs i dao pozitivno mišljenje na predložene inovacije Pravilnika o zvanjima. Tim povodom je dan kasnije održana i sednica Predsedništva Zajednice instituta Srbije (ZIS), dok je sastanak Sindikata nauke zakazan za 15. decembar.
I dr Nikola Tanić, pomoćnik ministra zadužen za nauku je potvrdio naša saznanja, a po njegovim rečima, izdvajanja za nauku su u okviru trenutnih mogućnosti naše države i trenutno iznose 130 miliona evra godišnje.
Da, međutim, neće moći da ide tako kako su prosvetne vlasti zamislile, ukazuju naši sagovornici, čiji se glas slušao i prilikom prethodne „naučne bune” kad je na kraju Vlada u maju i poništila Konkurs za naredni projektni ciklus kao nezakonit. Naučnici i dalje nisu zadovoljni, smatraju da će biti učinjene samo „kozmetičke izmene”, a da pri tom i nemaju garancije da će biti sproveden u delo kombinovani model finansiranja. Oni kažu i da ih niko zvanično nije konsultovao, niko ne zna detalje onoga što se nauci „sa vrha” sprema i zahtevaju da odgovaraju oni koji su napravili čitavu zbrku sa konkursom (neki od njih su otišli iz Ministarstva prosvete, a neki prešli iz Verbićevog u Šarčevićev tim).
Osnovna primedba je što je novi konkurs (akt, pravilnik) potpisala radna grupa u avgustu 2016, a koji predstavlja samo nešto izmenjen tekst dokumenta koji je oboren u maju. Takođe, Institut za uporedno pravo je zbog Pravilnika o zvanjima podneo tužbu Ustavnom sudu za preispitivanje ustavnosti, uz podršku sindikata i brojnih instituta. Kako naši izvori i tvrde, te dopune niko od naučne zajednice zvanično i nije video i još ne znaju na šta se one odnose. Zajednica instituta Srbije je, inače, pre nekoliko meseci poslala temeljne predloge, sa komentarima svih spornih članova. Izbori u zvanja koji na proleće stignu na red biće započeti po novom Pravilniku.
– Mi ćemo nastaviti da insistiramo na učešću Zajednice u donošenju rešenja kroz razgovor sa predstavnicima Ministarstva. Naše primedbe na oba pravilnika ostaju, o kojima smo obavestili i akademika Zorana Popovića, predsednika Nacionalnog saveta za naučni i tehnološki razvoj – kaže za naš list dr Duško Blagojević, predsednik ZIS.
Po njegovom mišljenju, koje deli većina naučnika, prava reforma nauke počinje od uvođenja i uspostavljanja kombinovanog modela finansiranja i rad na tom modelu je najbitniji.
– U ovom momentu, ostaje i dalje opravdana bojazan da će se vreme opet (po)trošiti, a da od strateškog rešenja neće biti puno urađeno. Prema ovoj najavi i dinamici, a poznajući kapacitete resornog ministarstva, sumnjamo da će u 2017. biti vremena za reformu sistema – skeptičan je dr Blagojević, inače naučni savetnik u Institutu za biološka istraživanja „Siniša Stanković”.
Čak i podaci o broju zaposlenih u nauci variraju – prosvetne vlasti zvanično priznaju 12.300 istraživača na projektima od čega 3600 u institutima. Međutim naučnici tvrde da čak 15.000 zaposlenih ima njihovu šifru delatnosti prema podacima Republičkog zavoda, a da u nauci zapravo radi 19.500 osoba kad se uključi i sve tehničko osoblje koje je na budžetu.
– Ako je tačno da će cilj ovog konkursa biti da premosti dve godine do uvođenja sistema kombinovanog institucionalno-projektnog finansiranja, koji je planiran da startuje 2019. godine, to će značiti da će proći svi projekti koji zadovoljavaju propisane uslove, šta god to tačno značilo. Kozmetičke izmene Pravilnika o zvanjima nisu prihvatljive, a dosadašnja upotreba istog je već proizvela brojne posledice. Na primer, istraživači su umesto izbora u više morali da podnose molbu za reizbor u tekuće zvanje. Ovo ne predstavlja nikakav pomak, jer se istraživačima ne priznaje sav rad u proteklom periodu za projekte – ističe dr Aleksandra Pavićević iz Etnografskog instituta Srpske akademije nauka i umetnosti.
Ona kaže da su čak iz pojedinih krugova, stigle i nezvanične vesti da bi konkurs mogao biti raspisan samo za prirodne i tehnološke, a ne i društvene i humanističke nauke, što, kako kaže, navodi na zaključak da Ministarstvo još uvek ne zna, barem ne u celosti, koji će model primeniti dok se ne pređe na mešovito finansiranje koje i samo nosi rizik spajanja ili gašenja instituta i radnih mesta.

Skot: Srbija može da ima dobre odnose i sa SAD i sa Rusijom
SAD ne traži da se Srbija opredeli između Amerike i Rusije, može da ima dobre odnose i sa jednom i sa drugom zemljom, a od nje zavisi kakvi će ti odnosi biti, izjavio je ambasador SAD u Srbiji Kajl Skot.
„Mi ne vodimo nekakvu politiku da Srbija treba da se opredeli ili za Ameriku ili za Rusiju, mislim da to može zajednički - i sa Amerikom i sa Rusijom, nema problema u tome”, rekao je Skot u intervjuu za portal „Južne vesti”.
On je dodao da pitanje kakvi će biti odnosi Srbije sa Rusijom, sa SAD, ali i sa Evropskom unijom, kao i Kinom treba uputiti srpskoj vladi a ne SAD.
„To nije naše pitanje, to je pritanje za srpsku vladu i srpski narod”, dodao je.
Ipak, on kaže da kada su u pitanju vrednosti demokratije i vrednosti međunarodnog prava, Srbija treba da izrazi svoje mišljenje.
„Ne može da pogleda Rusiju i kaže 'Ankesija Krima je protivzakonita, dok ste bili predsedavajuća OEBS, ali da sa druge strane neće ništa da uradi, kad svi drugi prijatelji i partneri EU u kojoj hoćete da budete, kažu da to treba izraziti na drugi način. To je pitanje vrednosti o kojima Srbije treba da odluči za svoju budućnost”, kaže Skot.
Upitan šta je interes Amerike u Srbiji, on je odgovorio da je to stabilnost u regionu, ali i ekonomski rast, koji potvrđuje stabilnost. „Mi bismo hteli da vidimo stabilan region, koji se unapređuje i ide ka EU, a naša pomoć u Srbiji je fokusirana na ekonomski razvoj”, dodao je.
Govoreći o slučaju braće Bitići, američki ambasador je ocenio da to opterećuje odnose dve zemlje i komplikuje situaciju, kao i nerešeno paljenje ambasade SAD u Beogradu, ali da su oba slučaja veći problem - problema pravosuđa u Srbiji.
„Kada nerešeni slučajevi traju već godinama, to nije fer ni prema porodicama žrtava, ali i ne govore najbolje o Srbiji. Očekujemo od Srbije da pravosuđe funkcioniše i bude pravde i za porodicu Bitići”, rekao je.
O kompleksu „Novi Niš” koji u tom gradu gradi američka kompanija, Skot je rekao da ukoliko taj projekat bude uspešan on će „promeniti lice Niša” i privući druge investitore, prenosi Tanjug.

Kosovske vlasti zabranile ulazak Đuriću na KiM
PRIŠTINA – Kosovsko Ministarstvo spoljnih poslova obilo je zahtev direktora Kancelarije za Kosovo i Metohiju Marka Đurića da uđe na Kosovo, piše Koha.
Prema izvorima portala Koha.net, Đurić je tražio dozvolu da sutra boravi na Kosovu.
Odluku da mu ne odobri boravak, Ministarstvo spoljnih poslova je donelo nakon saznanja da Đurić, zajedno sa drugim zvaničnicima, ima u planu da sutra na Kosovu poseti nekoliko benzinskih stanica, koje nisu licencirane od strane kosovskih vlasti, piše taj portal.
Koha.net ističe da se Đuriću dozvoljava ulazak na Kosovo, samo uz prethodnu dozvolu Ministarstva spoljnih poslova Kosova, gde on mora da podnese izveštaj o agendi svog boravka na teritoriji Kosova, ističe Koha.net.
Ranije danas je najavljeno da će direktor Kancelarije za Kosovo i Metohiju Marko Đurić boraviti sutra, 15. decembra u Kosovskoj Mitrovici gde će prisustovati puštanju u rad benzinske stanice i maloprodajnog objekta Naftne industrije Srbije.
Nakon 17 godina, Naftna industrija Srbije obnoviće rad sve svoje tri benzinske stanice na severu pokrajine, u Zvecanu, Zubinom Potoku i Kosovskoj Mirovici, saopšteno je iz Kancelarije za KiM, prenosi Tanjug.

Štir i Štajnmajer: Uskoro otvaranje poglavlja 26
BERLIN – Nemački ministar spoljnih poslova Frank Valter Štajnmajer i hrvatski ministar spoljnih i evropskih poslova Davor Ivo Štirr razgovarali su danas u Berlinu o otvaranju poglavlja u procesu pridruživanja Srbije EU i najavili da bi „vrlo brzo” moglo da dođe do otvaranja poglavlja 26 o obrazovanju i kulturi prenosi Hina.
Štajnmajer je na konferenciji za novinare posle sastanka istakao da je Nemačka bila za to da sva tri poglavlja budu otvorena, kao znak priznanja za postignuća Srbije.
„Tu je Hrvatska trenutno još malo rezervisana i to treba razjasniti u razgovorima sa Evropskom komisijom. Nadam se da će što je pre moguće doći do otvaranja sva tri poglavlja, kako bi zadržali verodostojnost procesa proširenja, posebno kada se radi o zapadnom Balkanu”, rekao je Štajnmajer.
Prema njegovim rečima, pristupne procese treba voditi tako da one zemlje koje ispunjavaju svoje obveze vide da im se napori isplate.
„Mi smo se složili da proces približavanja Srbije EU mora da se nastavi, ali tako da one zemlje koje ispunjavaju svoje obveze moraju videti da se njihovi napori isplate. Razgovarali smo o tome i o otvaranju poglavlja, kako u ponedeljak u Briselu tako i danas „, rekao je Štajnmajer.
Štir je objasnio da bi sporno poglavlje 26. Obrazovanje i kultura moglo biti otvoreno nakon dodatnih razgovora s Evropskom komisijom.
„Verujem da će se otvaranje i zatvaranje dogoditi vrlo brzo, možda već početkom 2017”, rekao je Štir, prenosi Tanjug.

Prinudna uprava za nesložne stanare
Stambene zgrade moraće da imaju upravnike, koje će stanari birati između sebe, a ukoliko ne mogu da se dogovore, oni će, zajedno s Privrednom komorom, angažovati profesionalnog upravnika koji će upravljati održavanjem zgrade, rekla je resorna ministarka Zorana Mihajlović, predstavljajući u Skupštini Srbije Predlog zakona o stanovanju i održavanju zgrada.
Vladajuća koalicija ocenila je ovaj akt kao dobar potez, a opozicionari tvrde da se novim rešenjima građanima zadire u privatnost i dodatno zavlači ruka u džep.
Obrazlažući predloženi zakon, Mihajlovićeva je rekla da se njime prvi put detaljno reguliše odnos prema stanovanju, pre svega prema socijalnom stanovanju, i da se tačno definišu grupe koje imaju problem i koje mogu biti korisnici socijalnih stanova. Ona je dodala: „Prvi put se u zakonu nalaze žrtve porodičnog i partnerskog nasilja, beskućnici i sve druge grupe.”
Mihajlovićeva je navela dosadašnje probleme u održavanju zgrada i padanje fasada, a da se nije znalo ko je odgovoran, istakavši da će se konačno znati ko upravlja zgradom i ko je odgovoran „da ne padne fasada i ne ubije nekoga”.
Prema njenim rečima, jedna od zakonskih novina jeste prinudna uprava, koja će „postojati u onim zgradama gde stanari ne mogu da se dogovore ko će upravljati održavanjem zgrade”. Istakla je da će lokalna samouprava, zajedno s Privrednom komorom, izabrati prinudnog upravnika na određeni rok”.
Navela je da se „prvi put rešava pitanje zaštićenih stanara i vlasnika stanova, a lokalne samouprave imaju rok od deset godina da reše ovo pitanje”.
Najavljujući podršku Nove Srbije, Dragan Jovanović je postavio desetak konkretnih pitanja, a pitao je, između ostalog, po kojem će se kriterijumu po stanovima rasporediti suma kojom će se plaćati profesionalni upravnik, a procenjuje se da je taj iznos 200-350 dinara po stanu; kada ćemo imati te profesionalne upravnike i kolika će biti njihova mesečna neto plata; ko će nadzirati rad prinudnog upravnika, budući da će on sakupljati neki novac; pošto će praviti precizan pregled podstanara, hoće li se tu praviti razlika između rođaka u stanu i podstanara; ko će određivati visinu zakupnine; kako će se rešiti raseljavanje zaštićenih stanara, jer ne mogu da dobiju stanove u najatraktivnijim delovima grada.
Ministarka Mihajlović odgovorila mu je, između ostalog, da visinu plate prinudnog upravnika određuje lokalna samouprava, da je Privredna komora dužna da obavi obuku ljudi koji će biti profesionalni upravnici i koji moraju da polože ispit i dobiju licencu, a ako stanari angažuju profesionalnog upravnika, oni će se dogovarati o ceni. Prema njenim rečima, upravnik podnosi izveštaj skupštini stanara, dužan je da koristi tri ponude, a što se tiče podstanara – rođaka i prijatelja, oni će morati da imaju neki dokument kojim će dokazati da su u stanu besplatno.
Boško Obradović (Dveri) konstatovao je da sve u Srbiji cveta, pa je vlast „rešila da upada građanima u zgrade i da uređuje kako ćemo živeti”. Prema njegovim rečima, građani će imati samo nove troškove, a „mesta profesionalnih upravnika su sjajno rešenje za novo zapošljavanje kadrova SNS-a”. Obradović je rekao: „Ako stanari ne budu mogli da se dogovore, predlažem da Aleksandar Vučić bude upravnik svih zgrada u Srbiji, pošto je pokazao da može da bude ministar u svim ministarstvima, predsednik svih opština i gradonačelnik svih gradova.” Ministarka Mihajlović je, kako je rekla, razumela da predsednički kandidat Dveri drži pretpredsednički govor i dodala: „Kada govorite o uplivu u privatnost, toga nema u zakonu, mi samo vodimo računa da održavamo zgrade da se nijedno dete ne bi povredilo.”
Miroslav Aleksić (NPS) konstatovao je da je ovaj zakon dodatni trošak za građane i da će „ovako biti zaposleno između 10.000 i 15.000 ljudi o trošku građana”, on je pitao i hoće li profesionalni upravnici, pošto se u zakonu kaže da su funkcioneri, podnositi izveštaje Agenciji za borbu protiv korupcije i „u koju će svrhu oni popisivati matične brojeve vlasnika stanova”. Mihajlovićeva mu je odgovorila da upravnici nisu funkcioneri.
Čedomir Jovanović, lider LDP-a, ocenio je da je zakon prenormiran i pitao: „Kako ste zamislili da zakon bude primenjen bez ozbiljnih dogovora, kako će to opština imenovati nekoga ko će profesionalno biti upravnik, oko koga stanari nisu mogli da se slože? Hoće li ići policija s njim? Vi stvarate prostor za pobunu društva, to vam je problem u najavi i tempirana bomba.” Mihajlovićeva mu je odgovorila: „Mi smo sigurni da ovaj zakon može samo dobro da donese i da konačno uvedemo red u oblast stanovanja.”
Odgovarajući na diskusiju Milene Bićanin (SDPS), Zorana Mihajlović je kazala da nema razloga za brigu i dodala: „Niko neće imati ključ od vašeg stana, to nigde ne stoji. Ukoliko vi sami nekome svome ne date ključ, ali suštinski niko neće imati ključ od vašeg stana.”
Olena Papuga (LSV) pitala je da li je zakon uzeo u obzir materijalnu situaciju građana, „kako će se rešiti utopljavanje zgrada, krečenje, čišćenje grafita”. Mihajlovićeva joj je odgovorila: „Prvi put se ovim zakonom energetska efikasnost zgrada tretira kao javni interes, to znači da može da postoji i potpuno ili delimično sufinansiranje toga, da li od države ili neke druge institucije, ali to je jedan od načina da popravimo ono što se zove neracionalna potrošnja energije u zgradarstvu.”
Gordana Čomić (DS) rekla je da „ne možemo sebi da priuštimo da menjamo zakon, jer nemamo dovoljno skupština stanara, a ne znamo ni koliko ih ima”. Zorana Mihajlović odgovorila je da razume Čomićevu što je podnela 158 amandmana – „briše se”, ali „ne verujem da građani razumeju, njima je u interesu da čuju ima li neka ideja da popravi zakon”.

Stefanović: Hrvatska ima neki kompleks od Srbije
Potpredsednik vlade Nebojša Stefanović izjavio je danas da Hrvatskoj smeta to što Srbija ekonomski jači i napreduje i što to vidi i Evropa i svet i što ni premijer Aleksandar Vučić ni Republika Srbija, ne dozvoljavaju gaženje naših nacionalnih interesa, niti da budemo ponižavani ni poniženi.
Stefanović je rekao da, nažalost, govorimo o zemlji u kojoj su sporne ćirilične table i srpske čokoladice, u kojoj predstavnik nacionalne manjine mora tako da se deklariše na glasačkom mestu, da bi dobio listić za glasanje, „dakle suprotno svemu onome što Evropa promoviše kao svoje vrednosti”.
Stefanović je, u izjavi Tanjugu, naveo da ima više stvari koje Hrvatima zaista suštinski smetaju i kod premijera Vučića i u onome što Srbija svojim delovanjem pokušava da učini u zaštiti svojih nacionalih interesa.
Kako je naveo, smeta im to što je, kada je počeo carinski rat u septembru prošle godine kada su Hrvati bez ikakvog povoda zatvorili granicu za naše kamione, robu i potpuno pogazili sve sporazume koje su potpisali u Evropi, i nakon mirnoće od nekoliko dana, Srbija odgovorila recipročnim merama, čitava Evropa priznala da je Srbija bila u pravu i ostvarila takvu vrstu diplomatske pobede.
„Smeta im to što premijer Vučić kaže da Srbija više nikada neće dozvoliti Bljesak i Oluju, da više nikada neće dozvoliti ubijanje našeg naroda, staraca, žena i dece, koji su ubijani samo zato što su bili Srbi” podvukao je Stefanović.
Prema njegovim rečima, smeta im i to što se Srbija jasno suprotstavila da Alojzije Stepinac, „kao neko ko je direktno učestvovao u promovisanju ustaškog pokreta, bude predložen da bude proglašen za sveca”.
Smeta im, dodao je Stefanović, kada Srbija jasno i snažno stane u zaštitu svojih nacionalnih i ekonomskih interesa, kada nabavlja nove avione Mig 29, kada nabavlja naoružanje ali ne da bi bila agresor i bilo koga napala, već upravo da zaštiti svoje nebo i svoj narod.
„Zaboravljaju naše komšije iz Hrvatske da su oni prvi započeli nabavkom novog oružja, novima helikopterima, lansirnim rampama za rakete sa dometom od 300 kilometara”, rekao je Stefanović.
On je ukazao da smo samo postavili jasno pitanje kome su namenjene te rakete.
„Zašto nabavljate rakete takvog dometa, ako ne nameravate da pokažete neprijateljstvo prema Srbiji”, podsetio je Stefanović i dodao:
„Kada Srbija odgovori na to - nama se to zamera i stavlja na teret”.
Prema njegovim rečima, Hrvatskoj smeta i to što Srbija ekonomski jača i napreduje, postiže sve bolje rezultate i što to vidi i Evropa i svet.
„Smeta im što je Srbija u našem regionu postala uvažena država koja se trudi da bude zaista oaza stabilnosti, da bude zemlja koja je partner u rešavanju svih kriza, koja promoviše dobre odnose i to da se mora raditi i zaraditi da bi ljudi živeli bolje”, naveo je Stefanović.
„Sve ovo ukazuje kao da Hrvatska ima neki kompleks od Srbije”, naveo je potpredsednik vlade.
Zbog tih konkretnih primera, gde ni premijer ni Republika Srbija ne dozvoljavaju gaženje naših nacionalnih interesa, ne dozvoljavaju da budemo ponižavani ni poniženi, Hrvatska ima problem sa Srbijom, a ne tobože jer je Srbija bilo šta loše uradila, podvukao je Stefanović.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

EU: Kosovo da brzo primeni dogovor o formiranju ZSO
BRISEL – Slovačko predsedavanje u ime Saveta ministra EU, pozvalo je kosovske vlasti da brzo i u dobroj volji primene dogovor o formiranju Zajednice srpskih opština i sarađuju sa Specijalnim sudom za ratne zločine bivše OVK.
„Kosovo se poziva da brzo i u dobroj volji primeni sve prethodno dogovoreno, što se posebno odnosi na formiranje Asocijacije/ Zajednice srpskih opština, ali i da se konstruktivno angažuje u formulaciji i primeni budućih dogovora sa Srbijom”, navodi se dokumentu izdatom posle Saveta ministara EU.
Kada je u pitanju dijalog Beograda i Prištine, kome posreduje EU, slovačko predsedavanje i evropski ministri pozdravili su nedavne dogovore o primeni sporazuma o slobodi kretanja i telekomunikacijama, ocenivših ih kao važan korak napred u celokupnom procesu.
Istovremeno, evropski ministri iznose očekivanja da će se dogovoreno u oblasti pravosuđa, kao i otvaranje mosta u Kosovskoj Mitrovici, obaviti tokom januara naredne godine.
Savet podseća da je napredak u okviru dijaloga bio usporen u prvoj polovini ove godine.
Savet ministra navodi da će nastaviti da prati zalaganje Kosova u cilju vidljivog i održivog napretka normalizacije odnosa sa Srbijom, kako bi i Srbija i Kosovo nastavili svoje evropske puteve, bez da se međusobno blokiraju na tom putu.
U dokumentu koji je, umesto zaključaka Saveta ministra, izdalo slovačko predsedavanje EU, prenosi Tanjug, kosovske vlasti su pozvane da sarađuju sa Specijalnim sudom za ratne zločine bivše OVK.
Pozdravljena je činjenica da je Kosovo ispunilo preostale obaveze kada je reč o uspostavljanju Specijalne komore i Kancelarije specijalnog tužilaca za ratne zločine, koji bi trebalo da istraže navode o zločinima počinjenim tokom i posle sukoba 1999. godine.
„Sve vlasti na Kosovo bi trebalo da se povinuju njihovim zahtevima za saradnju”, navodi se u zvaničnom dokumetu Slovačkog predsedavanja.

Srbija  za poglavlje 26 sve uradila besprekorno
KRAGUJEVAC– Sa srpske strane je urađeno sve za poglavlje 26 i to besprekorno i do kraja, svi zahtevi nacionalnih manjina urađeni su ne zbog poglavlja, već zbog trajnog standarda države, izjavio je danas ministar prosvete, nauke i tehnološkog razvoja Mladen Šarčević.
„Ovo je čisto politički hir druge vrste, pitajte ostalih 27 zemalja EU zašto nemaju nijednu zamerku. Nema blokade Bugarske, ja sam se našao sa ministarskom te zemlje, bili smo zajedno u Bosilegradu i konstatovali smo da tu ne postoji ni najmanji problem”, rekao je Šarčević novinarima, prilikom posete Univerziteta u Kragujevcu.
Srbija, istakao je ministar, još od Jugoslavije i vremena „druga Tita” ima najbolje standarde i naveo da seu u to vreme postojale kategorija „naroda i narodnosti”, što, smatra, mnogi mladi to ne pamte lično.
„Te narodnosti u stvari su manjine. Te manjine imale su ista prava kao i svaki veliki narod, čak i bolja prava i mi ne možemo i nećemo da ukinemo odeljenja sa tri đaka, bilo koje manjine, dok, recimo, kad radimo racionalizaciju, to u srpskim sredinama ne važi i onda je pitanje, ko je ravnopravan”, rekao je ministar.
Kada je reč o hrvatskom jeziku, Šarčević je rekao da, šta god on mislio, bio to „hrvatsko-srpski, srpsko- hrvatski, šta kažu lingvisti”, ali je, ističe, hrvatski jezik onaj koji bira manjina da govori u Srbiji.
„Oni moraju dati i lektore i postupak kako se to izvodi, njihov Nacionalni manjinski savet. Inače, da mi to uradimo umesto njih, bio bi problem da im namećemo. Zavod za udžbenike ima obavezu i država tu ima jasan pozitivan stav, da se svi udžbenici manjina rade po njihovim zahtevima, tako da tu ne postoji ni najmanji problem, poglavlje 26 urađeno je besprekorno, do kraja”, jasan je ministar.
Govoreći o problemima sa kojima se susreću fakulteti Univerziteta u Kragujevcu, Šarčević je rekao da postoje neki fakulteti koji nemaju svoj adekvatan prostor, te ćemo se razgovarati o optimizaciji postojećeg prostora u saradnji sa drugim ministarstvima.

Tončev: Diplomate moraju da znaju da će biti kontrolisane
Tončev za Tanjug kaže da se čeka da odluka Vlade Srbije o njegovom postavljenju, koja je doneta u ponedeljak, bude najpre objavljena u Službenom glasniku, što će se dogoditi u naredna dva dana.
Nakon toga, u ponedeljak, stupa na novu dužnost, a biće zadužen za kontrolu diplomatsko-konzularnih predstavništva Srbije u inostranstvu i za dijasporu.
„Niko u zadnjih 30 godina nije kontrolisao u kakvom su stanju naša diplomatsko-konzularna predstavništva, kakva je bezbednost tih objekata i kako se uopšte vodi briga o njihovoj bezbednosti. Diplomate, dakle, moraju da znaju da će biti kontrolisani”, objašnjava Tončev.
Cilj je, precizan je Tončev, da nam se nikada više ne dogodi Libija, kada su dvoje službenika srpske ambasade u toj zemlji oteti, a potom su i stradali.
O poslu sa dijasporom, Tončev kaže da ona svake godine Srbiji daje preko tri milijarde dinara, a da se ti naši građani osećaju kao građani drugog reda.
„Učiniću sve što je u mojoj moći da približim dijasporu matici kako bi se oni ubuduće osećali kao građani Srbije u punom smislu te reče”, kaže Tončev.
Upitan da prokomentariše to što mu mediji često pronalaze neke mrlje iz prošlosti, Tončev kaže da nema ništa protiv da novinari pišu o svemu što je u vezi sa njim, ali smatra da najpre pošteno treba da sagledaju rezultate njegovog dosadašnjeg i budućeg rada.
Svi mi, kako kaže, nekome možemo da budemo na ovaj ili onaj način manje ili više simpatični, ali da li je bitno da li neko ima plave ili crne oči, ako taj neko dobro radi svoj posao, zapitao je Tončev.
Inače, Tončev je ovih dana izabran i za predsednika Fudbalskog kluba Radnički iz Niša – prenosi Tanjug.

Netanjahu: Iran da nam ne preti, mi smo tigar, a ne zec
ASTANA – Iran ne treba da preti Izraelu, jer time sebe dovodi u opasnost, izjavio je izraelski premijer Benjamin Netanjahu povodom izjave iranskog vrhovnog vođe ajatolaha Alija Hamneija da Izrael neće postojati za 25 godina.
„Nemojte nam pretiti, mi nismo zec, mi smo tigar. Ukoliko nam pretite, dovodite sebe u opasnost”, rekao je Netanjahu tokom posete Kazastanu nakon što ga je predsednik te zemlje Nursultan Nazarbajev pitao da li želi da pošalje poruku predsedniku Irana Hasanu Ruhaniju koji dolazi u posetu Izraelu iduće nedelje, prenosi list „Jerusalim post”.
Netanjahu je dodao da će Izrael, ukoliko Iran promeni politiku i stav prema toj zemlji i Izrael promeniti njihov.
Na pitanje Nazarbajeva da li zaista veruje da Iran zaista to misli kada kaže da hoće da „uništi Izrael”, Netanjahu je odgovorio - „Da, verujem”.
Iranski vrhovni lider, ajatolah Ali Hamnei izjavio je ranije danas da Izrael neće postojati za 25 godina, a da „oslobođenje Palestine” ostaje glavno pitanje s kojim se suočavaju muslimani, uprkos mnogobrojnim sukobima koji trenutno destabilizuju Bliski istok, prenosi Tanjug.

Slovenci opet dobili dva dana za Novu godinu
LjUBLjANA – Slovenački parlament danas je velikom većinom glasova promenio zakon o državnim praznicima pa će zaposlenima uz Novu godinu opet pripadati dva neradna dana, što je bilo ukinuto pre četiri godine, kao jedna od mera štednje i povećanja BDP-a, prenosi Tanjug.
Za zakonsku izmenu glasao je 61 poslanik, a 10 ih je bilo protiv.
Predsednik parlamenta Milan Brglez rekao je da ukidanje drugog neradnog dana uz novogodišnji praznik pre četiri godine baš i nije bilo neophodno i nije imalo ekonomske učinke, prenela je Hina.

Evropa se brani na makedonskoj granici
Evropska agencija za zaštitu spoljnih granica „Fronteks“ od januara 2017. pokreće dve paralelne operacije zaštite severnih grčkih granica, radi sprečavanja „drugog talasa priliva migranata takozvanom balkanskom rutom“, potvrdila je u utorak po podne zvanična Atina državnoj novinskoj agenciji APA, a nakon informacija koje je nešto ranije istog dana objavio nemački „Špigl“.
Janis Muzalas, grčki ministar za migracije, istakao je u izjavi za APA da će „Fronteks” poslati 60 službenika EU na sever Grčke radi sprečavanja eventualnog novog talasa migranata predstojeće zime.
Ministar Muzalas je pri tome demantovao navode nemačkog „Špigla” da je raspoređivanje pripadnika „Fronteksa“ na severu Grčke početkom 2017. posledica strepnje EU i Grčke od prekida pregovora sa Turskom i „mogućeg pokreta desetina hiljada migranata sa teritorije te zemlje preko Grčke za Evropu”.
„Grčka je još u septembru, a nakon teških optužbi Višegradske grupe da stotine ilegalnih migranata prelaze grčku granicu ka severu i ka Evropi, zatražila akciju „Fronteksa“. Dogovor je da predstavnici ’Fronteksa’ u januaru i februaru dejstvuju u okviru dve operacije: ’Žižna tačka 2017’ (Operation Focal Point 2017) i ’Fleksibilne operativne aktivnosti 2017’ (Flexible Operational Activities 2017)”, izjavio je Muzalas.
Prema najavama iz Atine, operacija „Žižna tačka 2017” usredsrediće se na kontrolu pasoša na graničnim prelazima. Druga operacija „Fronteksa“ na severu Grčke pozabaviće se „intenziviranjem pograničnih patrola radi sprečavanja ilegalnog tranzita izbeglica i migranata”, navodi atinski dnevnik „Katimerini”. Neimenovani policijski izvori na koje se poziva „Špigl” ističu da će u delokrugu druge operacije „Fronteksa“ biti i sprečavanje dužeg zadržavanja izbeglica i migranata u regijama severne Grčke, propitivanje odakle idu i kuda se upućuju, kao i kojim kanalima su stigli do granice.
U međuvremenu, zvanična Atina demantovala je juče navode „Špigla” da će kontrola „Fronteksa“ biti sprovedena duž cele kopnene granice Grčke i Makedonije, ističući da svi detalji obe operacije nisu do kraja utanačeni. Inače, predstavnici te agencije EU i vlade u Atini prošle sedmice obišli su kopnene granice Grčke. Prema već poznatim detaljima dve operacije „Fronteksa” imaće, navodi „Špigl“, odvojena sedišta u mestima Kilkis i Evzoni na severu Grčke. Nemački list navodi, a Atina ne demantuje, da će „Fronteks” dejstvovati i duž granice Grčke sa Albanijom, gde je odskora primetan broj pristižućih migranata. Na grčko-albanskoj granici „do juče je bila samo praksa da se migranti izbeglice registruju“, tvrdi „Katimerini“.
Agencija „Fronteks“ odbila je da komentariše objavljene detalje o jačanju snaga duž granica Grčke sa Makedonijom i Albanijom.
U međuvremenu, predstavnici ostrva u severnom Egeju poručili su zvaničnoj Atini i Evropi „da neće više tolerisati priliv migranata”, prenosi „Katimerini“. Dosta je bilo „da pet grčkih ostrva nosi izbegličku krizu cele Evrope“, navodi se u saopštenju regionalne uprave ovih ostrva. „Izbegličko-migrantska kriza i neizvesnost oko namera Turske – izazivaju napetost i uznemirenje na grčkim ostrvima“, poručuju predstavnici Iosa, Lezbosa, Samosa, Kosa i Ikarije. Prošle nedelje na Iosu je izbila velika tuča među migrantima različitih nacionalnosti koji su napustili prihvatni centar. Da bi zaustavio kavgu vlasnik jedne taverne pucao je iz karabina u vazduh, nakon čega je u mestu nastala opšta panika, prenosi lokalna štampa.
Inače, od prošlog petka na grčka ostrva iz Turske stiglo je 447 ljudi, žena i dece izbeglica, tako da je broj pristiglih nepozvanih stranaca u tom delu zemlje narastao na 16.673 osobe.

Lavrov: SAD da utiču na oružanu opoziciju u Alepu
​
MOSKVA – Šef ruske diplomatije Sergej Lavrov razgovarao je telefonom sa američkim državnim sekretarom Džonom Kerijem tražeći da SAD utiču na odrede oružane opozicije kako bi napustili Alepo.
„Lavrov je ukazao na to da su sirijske vlasti odavno spremne da obezbede slobodan prolaz za opkoljene borce, ali oni pod uticajem pripadnika terorističke grupe Džabhat al Nusra odbijaju da obustave vatru”, navode u ruskom Ministarstvu spoljnih poslova, prenosi Tas s.
Lavrov, koji je prethodno o situaciji u Alepu razgovarao i sa iranskim ministrom spoljnih poslova Džavadom Zarifom, pozvao je SAD da utiču na oružanu opoziciju.
Keri je izneo uverevanja da SAD rade sa opozicionim grupama.
Ranije danas Keri je razgovarao i sa turskim ministrom spoljnih poslova Mevlutom Čavušogluom u sklopu napora Turske da se održi krhko primirje u Alepu, prenosi Rojters.
Turska strana nije objavila detalje razgovora.
Rusija i Turska juče postigle sporazum koji omogućava evakuaciju iz istočnog Alepa pod kontrolom pobunjenike, ali su u međuvremenu izbili žestoki sukobi u gradu.
Turski predsednik Tajip Redžep Erdogan pozvao je ranije danas sve strane da poštuju sporazum o primirju u sirijskom gradu Alepu i kritikovao Ujedinjene nacije zbog neuspostavljanja humanitarnog koridora za izbeglice.
„Ujedinjene nacije, gde ste sada?”, zapitao je Erdogan.
Dogovor o primirju u Alepu i evakuaciji civila i pobunjenika postigle su sinoć Rusija i Turska, a trebalo je da stupi u ranim jutarnjim časovima, ali to se nije dogodilo.
Erdogan je rekao da Turska završava pripreme za evakuaciju civila iz Alepa u Idlib nedaleko od turske granice.
„Spremni smo i da primimo one koji dođu u Tursku”, rekao je Erdogan u televizijskom obraćanju.
On je optužio snage sirijske vlade za kršenje primirja koje je Moskva postigla sa Ankarom i napade na civile rekavši da je „Asadov režim počinio ratne zločine i zločine protiv čovečnosti u Alepu, prenosi AFP.
„Nadali smo se da će proces evakuacije početi iz istočnog Alepa kao rezultat pregovora koje sam lično pratio, ali nažalost rakete su ponovo počele da se ispaljuju”, naveo je on dodavši da je primena primirja „poslednja nada” za ljude u Alepu.
On je najavio da će večeras razgovarati sa ruskim predsednikom Vladimirom Putinom o situaciji u Alepu.

Forbs: Putin najmoćnija ličnost na svetu
MOSKVA– Ruski predsednik Vladimir Putin nalazi se na vrhu liste najmoćnijih osoba na svetu magazina Forbs, prenosi Tas s.
„Najmoćnija ličnost na svetu, već četiri godine zaredom. Ruski predsednik proširio je svoj uticaj na skoro svaki ćošak na planeti - od rodne zemlje preko Sirije, do američkih predsedničkih izbora. Putin nastavlja da dobija šta god poželi”, navodi Forbs u obrazloženju.
Na drugom mestu je novoizabrani predsednik SAD Donald Tramp, a na trećem nemačka kancelarka Angela Merkel.
Na spisku se, takođe, nalaze osnivač „Majkrosofta“ Bil Gejts (7. mesto), premijer Indije Narendra Modi (9. mesto), osnivač „Fejsbuka“ Mark Zakerberg (10. mesto), novoizabrani generalni sekretar UN Antonio Gutereš, predsednik Filipina Rodrigo Duterte (70. mesto), lider terorističke organizacije Al Kaida Ajman el Zavahiri (71. mesto).
Aktuelni američki predsednik Barak Obama, koji je 2015. bio treći na listi, ove godine nalazi se tek na 48. mestu. Ove godine Putin je postao jedini čovek koji predstavlja Rusiju na listi ovog časopisa.
Portparol ruskog predsednika Dmitrij Peskov izjavio je da u Kremlju zasad nisu videli novi rejting američkog časopisa.

Uprkos nadama, i dalje nema mira za Alepo
Uprkos najavljenoj evakuaciji civila i pobunjenika iz sirijskog grada Alepa, koju je omogućio dogovor o prekidu vatre, to se nije dogodilo, a mediji izveštavaju o obnovljenim sukobima i novim žrtvama, ocenjujući da je sporazum o primirju pred kolapsom.
Dogovor o primirju u Alepu i evakuaciji civila i pobunjenika postigle su sinoć Rusija i Turska, a trebalo je da stupi u ranim jutarnjim časovima, ali to se nije dogodilo.
Iz Moskve i Ankare je po eskalaciji novih sukoba, najavljeno da će o Alepu tokom dana razgovarati ruski i turski predsednik Vladimir Putin i Redžep Tajip Erdogan.
Erdogan je, kako prenosi Rojters, optužio snage sirijske vlade da su prekršile dogovor o primirju, ali je istakao da Turska i dalje čini napore kako bi se uspostavio koridor za evakuaciju ljudi iz tog sirijskog grada.
U međuvremenu stižu kontradiktorne informacije o situaciji na terenu, a strane se međusobno optužuju za nasilje i kršenje primirja.
Autobusi koji su bili spremni da danas evakuišu desetine hiljada civila i pobunjenike iz Alepa, prazni su napustili područje odakle je trebalo da prevoze ljude, javila je agencija AP, pozivajući se na izveštaje medija.
AP ocenjuje da bi to mogao da bude signal odlaganja evakuacije, pa čak i naznaka za kolaps sporazuma o prekidu vatre.
Sirijska opservatorija za ljudska prava potvrdila je da u Alepu besne žestoki sukobi, a državna televizija javlja da je u raketnom napadu na delove Alepa poginulo najmanje sedam osoba, kao i da ima ranjenih.
AP navodi da se istočni deo Alepa i bombarduje, što ugrožava sporazum o prekidu vatre.
Oglasilo se i rusko Ministarstvo odbrane navodeći da je sirijska vojska obnovila napade na istočni deo Alepa pošto su pobunjenici prekršili dogovor.
Istovremeno, predstavnici dve grupe sirijskih pobunjenika i jedan zvaničnik UN tvrde da je Iran uveo nove uslove za primirje i dogovor Rusije i Turske o evakuaciji, javlja Rojters a prenosi Tanjug.
Jedan od pobunjeničkih predstavnika i neimenovani zvaničnik svetske organizacije rekli su da Iran, koji podržava neke moćne milicije koje se bore u Alepu na vladinoj strani, traži istovremenu evakuaciju ranjenih iz sela Hua i Kefraja koja su pod opsadom pobunjenika, navodi britanska agencija.
Visoka predstavnica EU za spoljnu politiku i bezbednost Federika Mogerini pozvala je danas Damask i Moskvu da učine sve što mogu kako bi poštedele civile.
Erdogan o Alepu: UN, gde ste sada?
ANKARA - Turski predsednik Tajip Redžep Erdogan pozvao je danas sve strane da poštuju sporazum o primirju u sirijskom gradu Alepu i kritikovao Ujedinjene nacije zbog neuspostavljanja humanitarnog koridora za izbeglice.
„Ujedinjene nacije, gde ste sada?”, zapitao je Erdogan.
Dogovor o primirju u Alepu i evakuaciji civila i pobunjenika postigle su sinoć Rusija i Turska, a trebalo je da stupi u ranim jutarnjim časovima, ali to se nije dogodilo.
Erdogan je rekao da Turska završava pripreme za evakuaciju civila iz Alepa u Idlib nedaleko od turske granice.
„Spremni smo i da primimo one koji dođu u Tursku”, rekao je Erdogan u televizijskom obraćanju.
On je optužio snage sirijske vlade za kršenje primirja koje je Moskva postigla sa Ankarom i napade na civile rekavši da je „Asadov režim počinio ratne zločine i zločine protiv čovečnosti u Alepu, javlja AFP a prenosi Tanjug.
„Nadali smo se da će proces evakuacije početi iz istočnog Alepa kao rezultat pregovora koje sam lično pratio, ali nažalost rakete su ponovo počele da se ispaljuju”, naveo je on dodavši da je primena primirja „poslednja nada” za ljude u Alepu.
On je najavio da će večeras razgovarati sa ruskim predsednikom Vladimirom Putinom o situaciji u Alepu.

Mugabe predsednički kandidat u 92. godini
HARARE - Vladajuća partija u Zimbabveu saopštila je da će predsednik države, devesetdvogodišnji Robert Mugabe, biti kandidat i na predsedničkim izborima 2018. godine. Prema rečima administrativnog sekretara partije ZANU-PF Ignatijusa Komba, Mugabe će biti potvrđen kao predsednički kandidat na partijskom kongresu ove sedmice, preneo je AP.
Kombo je istakao da Mugabe donosi „mudrost i jedinstvo” Zimbabveu, državi koja se bori sa velikim ekonomskih problemima, zbog čega se povremeno organizuju veliki antivladini prostesti.
Mugabeov gerilski pokret je bio najzaslužniji što je tadašnja Rodezija 1980. godina zbacila sa vlasti belačku manjinu. Tada je promenila ime u Zimbabve, a Mugabe je bio premijer do 1987, kada je prvi put izabran za predsednika države.
Posle toga, pobeđivao je na izborima 1990, 1996, 2000, 2008. i 2013. godine. Mugabe je nedavno izjavio da želi da vlada do smrti, mada je istakao da je spreman da razmisli o povlačenju ukoliko partija to od njega zatraži.
Fonet

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

ID proizvodi oružje na industrijskom nivou
LONDON - Ekstremistička organizacija Islamska država (ID) proizvodi oružje u iračkom gradu Mosulu i okolini na industrijskom nivou, a materijal kupuje od Turske, navodi se u izveštaju koji je danas objavila grupa za istraživanje o oružju sa sedištem u Londonu. Zaključci istraživanja pokazuju da ID održava „pouzdan i čvrst” lanac snabdevanja između Turske i Iraka, što borcima omogućuje da proizvode desetine hiljada komada oružja, prenosi AP.
Ova grupa je istraživala o oružju ID koje je pronađeno u proizvodnim pogonima i na bojnom polju tokom iračke operacije preuzimanja Mosula koja je u toku. Kako iračke snage napreduju, ekstremisti gube fizički kapacitet da proizvode oružje na industrijskom nivou, ali izvršni direktor grupe sa sedištem u Londonu Džejms Bevan upozorava da visoko obučeni borci, iako se povlače, ostaju stručno osposobljeni za izradu oružja.
Bevan je uveren da je ID, kao veoma dobro organizovana, već predvidela šta će se dogoditi u Mosulu i odatle premestila svoje najobučenije proizvođače bombi u Siriju i južnu Tursku. „Oni veoma vrednuju tehničke sposobnosti i učiniće sve što mogu da ih sačuvaju”, rekao je on američkoj agenciji, dodavši da borci ID materijal za izradu oružja kupuju u Turskoj verovatno zato što znaju da će njihova potražnja nadmašiti raspoloživu ponudu u Iraku.
Iračke snage nailaze na veliki otpor u Mosulu, uključujući niz samoubilačkih napada automobilima-bombama, otkako su počele ofanzivu za preuzimanje grada u oktobru, otkad su povratile četvrtinu gradske teritorije.
Tanjug

Džonson ismejao premijerku Mej zbog kožnih pantalona
LONDON - Britanski ministar spoljnih poslova Boris Džonson javno je ismejao premijerku Terezu Mej, rekavši desetinama stranih ambasadora da je ona toliko kosmopolitski nastrojena da nosi kožne pantalone kao što su nemačke lederhozne, javlja danas Rojters. Džonson se našalio u vezi sa odlukom premijerke da se fotografiše u modernim kožnim pantalonama za koje britanski mediji navode da su koštale 995 funti.
„Mi smo toliko velike kosmopolite da pijemo više šampanjca i italijanskog penušavog vina i kupujemo više nemačkih automobila od svih drugih, a naša divna premijerka nosi lederhozne”, rekao je on, koristeći nemačku reč za tradicionalne alpske kožne bermude. Džonson je istakao da Britanija neće okrenuti leđa svetu nakon što izađe iz Evropske unije, opisavši svoju zemlju kao kosmopolitskog potrošača uvozne robe.
„Nikad nam nije dosta uvoza. Kupujemo ogromne količine robe, posebno od naših prijatelja u EU, što ćemo i nastaviti da činimo i kada postignemo čuveni trgovinski sporazum”, naveo je šef britanske diplomatije. On je, ponovo se našalivši, rekao i da je Britanija čak uspela da u SAD „izveze” zagovornika Bregzita Najdžela Faraža, koji je prijatelj sa novoizabranim predsednikom SAD Donaldom Trampom.
Kožne pantalone Tereze Mej su, inače, izazvale političku polemiku u Britaniji nakon što se ona pre dve nedelje u njima fotografisala za intervju „Sandej tajmsu” u svom domu. Njene pantalone, za koje britanski mediji tvrde da koštaju 995 funti, potom je komentarisala bivša ministarka obrazovanja Niki Morgan iz Konzervativne partije, dodavši da su torijevci pantalone „primetili i diskutovali o njima”.
„Ja nemam kožne pantalone. Mislim da nikada nisam toliko potrošila ni na šta drugo sem na svoju venčanicu”, rekla je Morgan, dodavši da joj je uvek na umu bilo kako da takav trošak objasni narodu, preneo je Bi-Bi-Si.
Tanjug

Predsednik Filipina: Lično sam ubijao kriminalce
MANILA - Filipinski predsednik Rodrigo Duterte priznao je da je lično ubijao kriminalce dok je bio gradonačelnik mesta Davao kako bi dao primer policiji. On je na skupu u predsedničkoj palati govorio o svojoj kampanji borbe protiv narkotika u kojoj su policija i nepoznati napadači ubili više hiljada ljudi od njegovog dolaska na vlast 30. juna napominjući da je i on ranije činio slične stvari.
„U Davau sam to radio lično. Samo da pokažem policiji da ako ja to mogu onda mogu i oni”, rekao je Duterte, prenosi AFP. Kako je objasnio, vozio se motorom po gradu, patrolirao ulicama, tražeći nevolju. „Stvarno sam tražio sukob da bih mogao da ubijem”, rekao je Duterte.
On se osvrnuo i na kritike grupa za zaštitu ljudskih prava i američkog predsednika Baraka Obame rekavši da ih se ne boji i da neće obustaviti kampanju. Od Duterteovog dolaska na vlast, prema zvaničnim podacima, policija je ubila 2.086 ljudi u operacijama protiv narkodilera, dok je više od 3.000 ljudi takođe ubijeno pod nerazjašnjenim okolnostima.
Tanjug

Iz Alepa evakuisano 6.000 civila, pobunjenici polažu oružje (FOTO)
MOSKVA - Skoro 6.000 civila, među kojima 2.000 dece, napustilo je u poslednja 24 sata oblasti sirijskog grada Alepa koje se nalaze pod kontrolom pobunjenika, saopštilo je rusko Ministarstvo odbrane, javila je agencija Interfaks.

Oko 2.000 dece evakuisano iz razorenog grada (Foto Rojters)
Rusko ministarstvo je navelo da je u istom periodu 366 pobunjenika položilo oružje, prenosi Rojters.
Ero:Konfuzija oko evakuacije, potrebni posmatrači

Sirijska vlada obezbedila autobuse za evakuaciju civila (Foto Rojters)
PARIZ - Francuski ministar spoljnih poslova Žan-Mark Ero izjavio je da konfuzija vlada oko evakuacija civila i boraca iz istočnog dela Alepa i da je zato neophodno da posmatrači Ujedinjenih nacija direktno nadgledaju taj proces.

Isticanje zastave Sirije na ruševine (Foto Rojters)
„Francuska se zalaže za prisustvo posmatrača UN, a moraju da intervenišu i humanitarne organizacije kao što je Crveni krst”, rekao je Ero za francusku tv stanicu „Frans 2”, preneo je Rojters.

Olupine i ruševine dovoljno govore o žestini borbi
Istovremeno, Ujedinjene nacije su saopštile da nije predviđeno da učestvuju u evakuaciji iz istočnog Alepa, ali su istakle da su spremne da u tome pomognu, prenosi Tanjug.


Predah posle završenih borbi: sirijski vojnici u Alepu (Foto Rojters)
 
Pauer: U Alepu kao u Srebrenici; Čurkin: Niste Majka Tereza
NjUJORK/MOSKVA - Na sednici Saveta bezbednosti UN o situaciji u Siriji je došlo do verbalnog sukoba između ruskog ambasadora Vitalija Čurkina i predstavnice SAD Samante Pauer, koja je situaciju u Alepu između ostalog uporedila sa masakrom u Srebrenici, a on joj je uzvratio da „nije Majka Tereza”.
Čurkin je, na optužbe Pauerove da se u sirijskom gradu Alepu čine zločini nad civilima, rekao da američka ambasadorka nije u poziciji da nastupa „kao da je Majka Tereza” jer, kako je istakao, predstavlja zemlju sa slabim rezultatima na polju poštovanja ljudskih prava, prenosi danas Tass.
Pauer je, govoreći na sednici u Njujorku, uporedila situaciju u Alepu sa ozloglašenim zločinima nad civilima, uključujući hemijski napad na Kurde u iračkoj Halabdži 1988, genocid u Ruandi 1994. i srebrenički masakr 1995, navodi ruska agencija. Ruski ambasador, koji je Savet izvestio o oslobađanju Alepa, poručio je na to Pauerovoj da „ne izgubi iz vida koju zemlju predstavlja”.
„Setite se rezultata svoje zemlje pre nego što počnete da iznosite mišljenje sa pozicije moralne ili bilo koje druge vrste nadmoći. Istorija i Bog će prosuditi ko je za šta kriv”, rekao je Čurkin.
On je, takođe, ukazao na ulogu koju je, kako je rekao, „zapadni trio” igrao u eskalaciji sirijske krize i invaziji SAD na Irak 2003. što je dovelo do formiranja Islamske države, navodi Tass. Pauer je na sednici oštro kritikovala vladu sirijskog predsednika Bašara al-Asada i njene podržavaoce, optuživši provladine snage da ubijaju civile na ulicama Alepa.
„Vaše snage i vaši punomoćnici izvode te zločine. Vaše barel-bombe, minobacači i vazdušni udari omogućili su miliciji u Alepu da opkoli desetine hiljada civila u vašem sve užem obruču”, zaključila američka ambasadorka u SB UN.
Tanjug
Asad: Zapad više brine o spasavanju terorista nego civila
MOSKVA - Sirijski predsednik Bašar al-Asad upozorio je danas da saopštenja zapadnih vlada ne treba uzimati zdravo za gotovo jer, kako tvrdi, u Alepu one više brinu o spasavanju terorista nego civila. Asad je, u intervjuu za „Raša tudej”, oštro kritikovao i ono što smatra „mlakom” reakcijom Zapada na juriš Islamske države na sirijski drevni grad Palmiru.
„Da vlada zauzme Palmiru, oni (Zapad) bi bili zabrinuti zbog baštine. Ako oslobodimo Alepo od terorista, zapadni zvaničnici i mediji će biti zabrinuti zbog civila. Oni ne brinu kada se dešava suprotno, kada teroristi ubijaju te civile ili napadaju Palmiru i uništavaju nasleđe čovečanstva, a ne samo Sirije”, rekao je Asad u intervjuu čiji su delovi objavljeni na sajtu RT.


Predsednik Sirije Bašar al Asad (Foto Rojters/Sana)
Sirijski predsednik konstatuje da je tajming napada IS na Palmiru povezan za onim što se trenutno dešava u Alepu. „To je odgovor na ono što se događa u Alepu - napredovanje sirijske i arapske vojske - i oni žele da potkopaju pobedu u Alepu, a u isto vreme da sirijsku vojsku odvrate od Alepa kako bi snage fokusirala na Palmiru, čime bi se zaustavilo napredovanje sirijskih snaga. Ali, naravno, to nije uspelo”, objašnjava Asad.
Upitan kako komentariše to što zapadne zemlje traže od Rusije i Irana da izvrše pritisak na Damask i uvedu primirje u Alepu, u trenutku kada sirijska vojska napreduje u preuzimanju tog grada iz ruku pobunjenika, Asad kaže da je „u politici uvek važno čitati između redova”.
Prema Asadovim rečima, prevod suštine poruke Zapada Rusiji glasi da Moskva treba da zaustavi napredovanje sirijske vojske u borbi protiv terorista. „Ovo je suština njihove poruke, ostalo zaboravite: Otišli ste predaleko u poražavanju terorista, a to ne bi trebalo da se dešava. Trebalo bi da kažete Sirijcima da stanu sa tim. Moramo da zadržimo teroriste i da ih spasimo”, zaključuje sirijski predsednik, a prenosi Tanjug.
Lavrov: Otpor pobunjenika će trajati još dva-tri dana
MOSKVA, 14. decembra () - Otpor pobunjenika u sirijskom gradu Alepu najverovatnije će se okončati u naredna dva do tri dana, izjavio je danas ministar spoljnih poslova Rusije Sergej Lavrov.


Sergej Lavrov (Foto D. Ćirkov)
„Nadam se da će u naredna dva do tri dana situacija u Alepu biti razrešena”, prenela je agencija Interfaks reči Lavrova. On je to izjavio u vreme kada iz Alepa stižu različite informacije o obnovljenim borbama.
Tanjug

Nameravao da ubije Trampa, dobio godinu dana zatvora
LAS VEGAS - Britanski turista, koji je na skupu u Las Vegasu tokom predsedničke kampanje u SAD pokušao da otme pištolj policajcu s namerom da ubije Donalda Trampa, osuđen je na jednogodišnju zatvorsku kaznu.
Majkl Sendford (20) je u septembru priznao krivicu, a zatvorska kazna od godinu i jednog dana mu je izrečena u okružnom sudu Las Vegasa. Sendford se u sudnici izvinio zbog onog što je uradio i što je „ljudima oduzeo vreme i potrošio novac poreznika”, preneo je Bi-bi-si.
„Jednostavno se osećam grozno zbog toga”, kazao je on. Advokat osuđenog, Brenda Veksler, izjavila je da je zadovoljna presudom „imajući u vidu okolnosti”. Upitana da li je Sendford imao nameru da naškodi Trampu, Veksler je odgovorila:"Naš klijent uopšte nije političan”, preneo je Rojters.
Sendfordova majkla je u avgustu izjavila novinarima u Londonu da je njenom sinu dijagostikovan autizam, depresija i drugi problemi mentalne prirode. Svog sina je opisala kao detinjastog čoveka koji voli da gleda crtani „Pepa prase”. Sendford je pokušao da otme pištolj policajcu ali su ga pripadnici obezbeđenja savladali.
Tanjug

ID preuzela odgovornost za napad u Kairu
KAIRO - Samozvana Islamska država preuzela je odgovornost za samoubilački bombaški napad koji je izveden u nedelju u glavnoj koptskoj katedrali u egipatskoj prestonici Kairu, kada je ubijeno najmanje 24 ljudi i ranjeno 49 osoba.
Posredstvom svoje novinske agencije Amak, samozvana Islamska država je u utorak zapretila daljim napadima na hrišćane, a agecnija navodi da je eksploziv skriven u prsluku detonirao bombaš samoubica identifikovan kao Abu Abdalah al-Masri.
„Svaki nevernik i otpadnik u Egiptu i svugde trebalo bi da zna da se naš rat... nastavlja”, stoji u saopštenju ID.
Tanjug

Bregzit udara na strane studente
Britanska služba za odobravanje viza sve češće odbija zahteve pojedinaca za produženi boravak u toj zemlji radi školovanja. Da je „bregzit”, i pre nego što je čuveni član 50 o razdvajanju Velike Britanije od Evropske unije pokrenut pred merodavnim telima, udario na strane studente, o tome se već uveliko priča i polemiše. Primera ima napretek, ali nadležni na univerzitetima nevoljno govore o tome, jer se plaše da bi oni inostrani đaci koji žele da se školuju na njihovim fakultetima i ispunili su sve potrebne uslove – mogli da budu u svojoj želji onemogućeni.
Jednom strancu je odbijena studentska viza, zato što nije znao kad se otvara i kad se zatvara biblioteka na fakultetu koji je upisao. Londonski „Gardijan” komentariše da bi svaki domaći student pao na ovom testu ukoliko bi to bio uslov za pohađanje fakulteta. Drugi inostrani student je odbijen zato što nije uspeo da se seti imena i prezimena zamenika rektora. Trećem je rečeno da ne ispunjava uslove jer mu je račun u banci za dve tri funte bio manji od onog iznosa koji zahtevaju vlasti da bi mu se izdala boravišna dozvola. Student je, tvrdi „Gardijan”, pri tome dao na uvid bankovne račune svojih roditelja, koji su bili pozamašni. Po britanskim zakonima, onaj koji hoće da se školuje u Britaniji, a nije od nekog univerziteta dobio stipendiju, mora na svom računu da ima sumu novca dovoljnu za jednogodišnju školarinu, život i smeštaj. Nije dovoljno da taj novac ima u trenutku kada podnosi zahtev za vizu, već ona ne sme da bude ni za peni manja nijednog dana ni sata, tri meseca pred odluku da se otpočne procedura za dobijanje statusa stranog studenta.
London nikad nije bio bolećiv prema onima koji bi da borave u Britaniji duže iz bilo kog razloga. Ali otkako je u junu većina Britanaca glasala za izlazak zemlje iz EU, najgore prolaze studenti iz celog sveta koji su se opredelili da studiraju u Velikoj Britaniji. Još je u oktobru na konferenciji Konzervativne stranke ministarka za unutrašnje poslove Ejmber Rad zacrtala da se radi smanjenja imigracije mora dobro saseći broj stranaca koji „navodno” dolaze da studiraju, a u stvari im je to izgovor za trajno ostajanje u Velikoj Britaniji. Ministarstvo unutrašnjih poslova vodila je pre „bregzita” Tereza Mej, sadašnja premijerka Ujedinjenog Kraljevstva. I ona je zagovarala smanjivanje imigracije. Sada se otvoreno govori da su pravila za dobijanje studentskih viza moraju značajno zaoštriti.
Na pojedinim univerzitetima nadležni čak govore da Ministarstvo unutrašnjih poslova planira da prepolovi broj stranih studenata koji u toku jedne godine dolaze na školovanje. Taj broj bi sa trista hiljada morao da padne na 170.000 za celu zemlju. Pojedini činovnici iz Ministarstva unutrašnjih poslova čak tvrde za britanske medije da bi broj stranih studenata koji se primaju u zemlju mogao da padne i na sto hiljada.
O svemu tome se raspravlja iza zatvorenih vrata na tajnim seminarima na kojima učestvuju vodeće ličnosti iz vlade i pojedini visoki predstavnici vrhunskih univerziteta.
Priča o smanjenju broja stranih studenata mogla bi, međutim, da uzdrma odnose u vladi pa i da dovede do njenog rušenja. Po izveštajima organizacije britanskih univerziteta, Britanija godišnje ubira deset milijardi i sedamsto miliona funti od stranih studenata. Rektori britanskih univerziteta su zaplašeni da će ukoliko daju svoje ime i kažu sa kog fakulteta dolaze njihovi studenti biti odbijeni, dodaje „Gardijan”.
Prema onome što je procurilo u medije, svi oni u vladi koji se protive oštroj politici prema stranim studentima bili su prekoreni od tvrdih „bregzitaša”. Među njima je čak i Boris Džonson, ministar spoljnih poslova, koji smatra da bi strani studenti trebalo da se izuzmu iz statističkih kvota o broju imigranata. Mnogi univerzitetski kadrovi tvrde da će, nastavi li se sa ovakvom naopakom politikom, britanske visokoškolske ustanove izgubiti svoj prestiž u svetu. Njihova reputacija je upravo sazdana na tome što su to internacionalne ustanove. Studenti iz Indije najviše su prema dosadašnjim podacima pogođeni novim merama, pa se njihov broj drastično smanjio. Govori im se da iste kurseve istog kvaliteta mogu naći u filijalama britanskih koledža na teritoriji Indije, te stoga nema razloga da studiraju u Engleskoj.
Zbog svega što se dešava sa zahtevima za dobijanje britanske vize, mnogi su se opredelili da svoje obrazovanje upotpune u Kanadi i Australiji, gde su, po pisanju britanskih medija, dobrodošli.
Upravo o tome govore mnogi rektori kad pričaju o stranim studentima. Kada je ser Keit Barnet sa Univerziteta Šefild nedavno u delegaciji sa Terezom Mej posetio Indiju, bilo je jasno da „Velika Britanija ne može da izigrava svetskog lidera ako nije zaista otvorena za slobodnu trgovinu i strane talente”. Strani studenti moraju u tuđoj zemlji da osećaju dobrodošlicu i gostoljubivost. Ako im se postavljaju pitanja na koja ne bi umeo da odgovori nijedan domaći đak, znači da se njihov dolazak koči. A to je pogubna politika za britansku ekonomiju. I za ugled britanskih univerziteta koji spadaju u najbolje na svetu.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>