<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Evropski umesto američkog sna
Specijalno za "Politiku"Sarajevo – Iako se očekivalo da će tek sredinom januara 2008. godine biti objavljeno ime bosanskohercegovačkog predstavnika za predstojeći "Evrosong", Direkcija "BH Evrosonga" još pred Novu godinu javnost je obavestila da će u Beograd sa pesmom "Pokušaj" putovati Laka.Tako su prekinute sve spekulacije kako će Bosnu i Hercegovinu predstavljati Lepa Brena ili da će, zbog poštovanja nacionalnog ključa, to biti Duško Kuliš. Žiri je, očito, napravio hrabar iskorak i opredelio se za relativno nepoznato i autorsko i izvođačko ime specifičnog, i nimalo "evrovizijskog", izraza.Na sam konkurs pristiglo je pedesetak pesama, od kojih su dve trećine ispunjavale propisane uslove. Mnogi sada tvrde kako i nije bilo prave konkurencije, ali to ne umanjuje Lakin uspeh.
Ko je zapravo čovek koji će predstavljati Bosnu i Hercegovinu u Beogradu? Zove se Elvir Laković i dolazi iz Goražda. Svirao je na početku karijere malo rokenrol sa svojom prvom grupom "Deformacija poreza", a malo po kafanama. Prva pesma koju je snimio 1998. godine zvala se "Malo sam se razočaro". Početkom novog milenijuma počeo je stidljivo da se pojavljuje na muzičkoj sceni sa pesmama kao što su "Džemper", "Veštica na metli", "Ja sam moro", "Ti si se upiškila". Na prvoj dodeli nagrada "Davorin" 2002. godine njegova pesma "Ja sam moro" proglašena je najboljom rok pesmom u Bosni i Hercegovini za prethodnu godinu.
Kada se činilo de će iskoristiti to pojačano zanimanje za njega, on 2004. godine napušta Bosnu i Hercegovinu i na nekoliko godina seli se u Ameriku. Tamo je, po vlastitom priznanju, doživeo "razočarenje obećanom zemljom". Čak i Njujork koji voli neobične i egzotične pojave nije prepoznao Laku. U Americi nije uspeo ni bend da oformi i preživljavao je konobarišući. Uspeo je da snimi nekoliko reklama i to je bilo sve od njegovog "američkog sna". 
To je ubrzalo njegovu odluku o povratku i Laka se dve godine kasnije zaista i vratio, ali ne više u Goražde, nego u Sarajevo. Tada ozbiljno pristupa radu na novim pesmama i u leto 2007. godine izlazi njegov prvi album pod nazivom "Zec". Kao prvi hit izdvojila se pesma "Međed", a zanimljive su bile i "Zec" i "Punomoć".
Taj album je definitivno najzanimljivije ostvarenje na bosanskohercegovačkoj muzičkoj sceni u 2007. godini i Laka se "upisao" u spisak uspešnih novih imena koja su se pojavljivala na ovoj sceni, poput Irine Kapetanović, Ede Maajka, "Dubioze kolektiva", grupa "Letu štuke", "Zoster"... 
Iznenađuje i njegova odluka da pokuša da ode na "Eurosong", ali, prema njegovim rečima, uspeh finskog sastava "Lordi" pokazao mu je kako "Eurosong" ne mora biti nedostižan ljudima njegovog muzičkog senzibiliteta. Sam tvrdi kako su mu javili da je izabran u trenutku dok je prao čarape i da mu je prva rečenica bila: "Ljudi, ja nemam tamo šta obući, pa vi vidite". 
I pre nego što se prijavio na konkurs, Laka je u razgovoru sa ljudima iz Direkcije "BH Evrosonga" insistirao na tome da neće dozvoliti nikakve intervencije sa strane kada je u pitanju scenski nastup, garderoba i sama pesma. Tada je dobio obećanje da će, ukoliko njegova pesma prođe, ta želja biti ispoštovana. Pitanje je, ipak, koliko će se pridržavati dogovora, ako znamo da je "Eurosong" ipak parada glamura, a Laka je poznat kao čovek koji ne krije da garderobu nabavlja u prodavnicama rabljene robe. Iako na sva usta tvrdi kako je "Eurosong" patetična manifestacija, obećava da u njegovom nastupu patetike neće biti i da će biti zadovoljan ako uđe u finale. A posle toga, sve je moguće.
Javnost će pesmu moći da čuje 2. marta u specijalnom televizijskom šou-programu, a do tada će biti urađen i video spot za "Pokušaj". Kako će tada već biti poznati predstavnici i Srbije i Hrvatske, očekuje se da i oni budu prisutni na svečanosti predstavljanja bosanskohercegovačke pesme. Za sada se još ne zna koji će prostor biti izabran za premijerno izvođenje ove pesme. Zna se jedino da to neće biti u sarajevskom Narodnom pozorištu kao prethodne dve godine jer Direkcija želi da malo promeni ambijent, kao i da će šou otvoriti Marija Šestić, prošlogodišnja bosanska predstavnica sa pesmom "Rijeka bez imena". Organizatori najavljuju i da bi ove godine među specijalnim gostima mogao da se pojavi i neko od "evrovizijskih" pobednika. 
Amir Misirlić
-----------------------------------------------------------
"Beovizija" u februaru
Ko će predstavljati Srbiju na "Evrosongu", koji će biti održan u maju u Beogradskoj areni, biće poznato za mesec dana. Dvodnevni festival "Beovizija", na kome će biti izabran naš predstavnik, biće održan 19. i 20. februara u "Sava centru".
Selekciona komisija, koju su činili Ana Rogljić, Ana Milićević, Nikoleta Dojčinović, Bilja Krstić, Jelena Vlahović, Zoran Dašić i Miki Stanojević, od sto pristiglih kompozicija odabrala je 20 koje će biti izvedene na "Beoviziji".  
Među 20 izvođača i grupa koji će se takmičiti nalaze se dobro poznati muzičari, poput Goce Tržan, grupe "Negativ", Jelene Tomašević, Cvete Majtanović i "Studija Alektik" i sastava "Ognjen i prijatelji". Tu su i novi izvođači, kao što su Sloba Bajić, Tamara Nikezić, Nenad Ćeranić, Marko Vulinović, "Drum′n′Zez", Dejan Vozlić, Andrej Ilić bend, "Mogul". Svoju kartu za "Evrosong" pokušaće da osvoje i "Betty Boop", Denis i Obule, Zoe Kida u zemlji gruva, Ivana Ćosić, Lejla Hot, Aleksa Jelić i Ana Štajdohar, i "Beauty Queens" koje su prošle godine pratile pobednicu "Evrosonga" Mariju Šerifović u Helsinkiju.  
Pobednik "Beovizije" biće izabran na osnovu glasova žirija i gledalaca. J. K.

Izgubljena decibelska bitka
Poslednji broj časopisa "Rolingston" donosi članak koji ispituje uzroke i posledice tzv. bučnog rata. Pod ovim terminom podrazumeva se trend snimanja savremene muzike koji se pojavio sredinom prethodne decenije a ispoljava se u sve većoj jačini zvuka novih muzičkih izdanja.– Nekadašnja muzika snimana je sa svešću da na nju slušalac treba da obrati pažnju. Danas nam ona tu pažnju svojom glasnošću otima – kaže producent Met Serletik. Gramofonske ploče bile su fizički limitirane po ovom pitanju. Postojala je granica do koje je zvuk basa mogao da ide a da igla ne preskoči.
Promena je omogućena pojavom kompakt diska na tržištu. No, u prvoj deceniji korišćenja ovog formata retko koji snimljeni cede se približavao proširenim limitima tzv. dinamičkog opsega. Dinamički opseg označava upotrebljivu vrednost jačine prilikom koje neće doći do degradacije zvučnog signala. Novi uređaji su izdržljiviji od starih i ne moraju da poštuju ranije ustanovljene standarde.
Uporedo sa širenjem opsega išao je i obrnut proces – postupak kompresije koji ističe određeni instrument ili glas u samoj kompoziciji. Pritisnuti konkurencijom, muzičari su se poveli devizom "glasnije je bolje", žrtvujući kvalitet snimka za njegovu jačinu.
– Ne znam ni sam koliko mi se puta dogodilo da pitam neke izvođače nakon snimanja: da li želite da vam "ludački" pojačam snimak ili da ostavimo nešto od ovog divnog zvuka? Po pravilu su tražili da ne pojačavam. Posle nekoliko dana bi mi se javili sa pitanjem: "Zašto je naša pesma tiša od te i te pesme tog i tog izvođača?" – vajka se inženjer zvuka Berni Grundman.
Muzički producent i gitarista grupe "Garbidž" Bač Vig nadovezuje se na ovu priču:
– Kompresija je nužno zlo. Umetnici sa kojima radim žele da zvuče konkurentno. Podigli smo lestvicu i sada nema vraćanja. 
 Sa druge strane, naučna istraživanja pokazuju da ljudsko telo ne može dugo da izdrži izlaganje tolikoj buci.
Računa se da je nova era počela sa drugim albumom sastava "Oejzis" "(What’s the Story) Morning Glory?" iz 1995. godine. Ova ploča je snimana za puštanje u bučnim okruženjima poput pabova i automobila. Vremenom su i drugi prihvatili novi način snimanja, stvarajući začarani krug iz koga nema izlaza. 
– Industrija je odlučila da sve preraste u bučno takmičenje – kaže producent Dejvid Bendet i dodaje: – Izgubili smo moć koju je nekad imao refren, jer on danas nije glasniji od strofa.
U sličnom pravcu razmišlja i producent Donald Fagen:
– Bog se krije u detaljima. Problem je što detalja više nema.
Još oštriji je čuveni Bob Dilan: 
– Moderni albumi kipte od zvuka. Na njima je sve statično – nema definicije, vokala, nema ničega.
Problem je što nisu u pitanju samo novi albumi. Od iste boljke pate i remasterizovane stare ploče, poput nedavno ponovo izdatih albuma Elvisa Prislija i grupe U2, primetno glasnije od prvog puta.
Problem je prepoznat, i sada se postavlja pitanje načina njegovog rešavanja. Po muzičkim festivalima se organizuju diskusije naslovljene pitanjem "Zašto je današnja muzika loša?", a producenti osnivaju udruženja koja za cilj imaju vraćanje dinamičkog opsega na nosače zvuka.

Sajber pipci
Često za sebe volim da kažem da sam čovek starog kova i da nisam rad da prigrlim baš sva čuda moderne tehnologije kojima se današnji klinci naprosto drogiraju. Možda je to malo teška reč, ali kako drugačije nazvati celodnevno zurenje u Counter-Strike u nekoj zagušljivoj igraonici... Putem Interneta ceo svet postaje dostupan ali se istovremeno gube čari klasičnog druženja. Da ne bude zabune, nemam ništa protiv malo surfovanja Internetom ili koje partije fudbala na Sony play station-u, ali daleko je to moje zadovoljstvo od umrežene otuđenosti o kojoj govorim.
Sada postoji jedno novo čudo zbog kojeg su svi načisto "odlepili". To je "Facebook" – popularni internet-sajt ili, kako to njegovi kreatori vole da kažu, "društveno dobro koje vas povezuje sa ljudima oko sebe". Na ovom mestu možete napraviti svoj profil, dodavati slike, video klipove, slati poruke prijateljima... Skoro svi moji prijatelji su već duže vreme pasionirani korisnici ove društvene mreže. I ja sam na kraju poklekao i ubrzo i sam počeo da uživam u pogodnostima koje "Facebook" pruža svojim poklonicima. Tu sam pronašao neke drugare koji su napustili Srbiju u potrazi za boljim životom, saznao sam da je moja drugarica iz osnovne škole, kojoj se gubi trag u šestom razredu, srećno udata i da ima dvoje preslatke dece, uspostavio kontakt sa nećakom koji igra vaterpolo za Galatasaraj u Turskoj! Možda je ovaj virtuelni svet i najbolji ventil za izbacivanje svih otrovnih gasova koje u nas godinama komprimuju politika, siromaštvo i nedostatak pravih društvenih vrednosti.
Međutim, kao i u stvarnom svetu, retka su mesta koja ostaju netaknuta, van domašaja nepobedive ljudske pohlepe. Tako je ovih dana "Facebook" kontaminiran dobro poznatim predizbornim parolama. U zagađivanju se posebno ističe predsednički kandidat LDP-a – Čedomir Jovanović, čija je stranka oformila interesnu grupu od 424 člana pod nazivom "Čedomir Jovanović za predsednika". Ovde možete pročitati njegov manifest o građanskoj Srbiji, ratovima, Kosovu itd. Čeda ima i svoj lični profil preko koga ga može kontaktirati svako ko želi da upozna njegovu privatnu stranu ili postavi neko pitanje, a omladinci LDP-a će rado odgovoriti u njegovo ime. Ništa manje nije toksična DS i njena grupa "Boris Tadić za predsednika Srbije" koja broji 429 članova. Ako ste propustili neki skoriji DS-ov miting, ovde možete da nadoknadite gradivo putem video klipa. Koštuničin DSS takođe ima svoju prezentaciju, ali njihova grupa, valjda u skladu sa podrškom, broji samo 47 članova. Najveće iznenađenje su radikali koji su konačno uvideli da se pored spuštanja u rudarska okna treba spustiti u dubine html i javascript kodova. Njihova grupa ima svega 27 članova, verovatno zato što glasači Srpske radikalne stranke slabije posećuju Internet. Izgleda da više nije dovoljno da se samo pojavite na TV-u u društvu nekog popularnog muzičara ili sportiste, da grlite krave, mazite kučiće, organizujete nove godine... Za uspešnu kampanju, prisustvo na Netu je podjednako važno. Tamo su mladi – neopredeljeni glasači, oko njih se sada vodi ova haj-tek politička bitka.
Za kraj moram da napomenem da ovakvo alternativno oglašavanje naših političara nije ništa novo u svetskoj politici. "Facebook" je prvi put upotrebljen za promociju političkih partija za vreme opštih izbora u SAD 2006. godine. Naši su političari samo primenili ono što se u kompjuterskom žargonu zove copy-paste metoda pa su po ugledu na američke kolege i oni pustili svoje sajber pipke.
Da ironija bude veća, upravo je ruski KGB naučnik Jevgenij Valentinovič Kasperski izmislio najbolji program za čišćenje virusa iz naših kompjutera, pa ću (mada nisam neki rusofil) primeniti iskustvo hladnog rata i navući gvozdenu zavesu između mene i ovih stranih uticaja. Gospodine Kasperski, spasiba!
Feđa Dimović,
član grupe "Beogradski sindikat"

Godišnjica "slučaja Račak"
Prema zvaničnoj verziji sadržanoj u izveštaju MUP-a i u zapisniku istražnog sudije o uviđaju, u selu Račak je 15. januara 1999. došlo do sukoba naoružanih Albanaca sa srpskom policijom. Tom prilikom poginulo je četrdesetak Albanaca, koji uglavnom nisu bili u uniformi ali su svi imali toplu višeslojnu odeću, a veliki broj njih i istovetne vojničke čizme, te su većinom posedovali vatreno oružje, koje su tada i upotrebili. Selo Račak je, inače, bilo okruženo rovovima, tu se nalazio jedan od štabova tzv. OVK, a na mestu događaja su pronađene i velike količine oružja i municije. 
Misija OEBS-a na Kosovu i Metohiji, kao i veliki deo međunarodne zajednice su tvrdili da se radilo o "masakru civila". Tada i pitanje (ne)uniformisanosti poginulih postaje veoma značajno, iako za to uopšte nije bilo pravih razloga, jer je i tada jedino bilo relevantno da li su ti ljudi posedovali i koristili oružje, odnosno imali nameru da ga upotrebe. Tako danas, na primer, niko ne tvrdi da neki ubijeni pripadnik "Al Kaide" u Avganistanu ili u Iraku nije terorista samo zato što nema odgovarajuću uniformu. Naprotiv, teroristi uglavnom ne nose uniforme. Tvrdnja da su u Račku ubijeni nenaoružani civili, postaje "kamen temeljac" brojnih optužbi protiv Srbije i SRJ, a ona se nameće i kao ključno pitanje za tadašnji ekspertski tim patologa EU. Nalaz tog tima sadrži brojne anomalije, pa se tako, u njemu, između ostalog, navodi i sledeća neistina: "Nije bilo indikacija da su ti ljudi bilo šta drugo do nenaoružani civili".

Za utvrđivanje tragova pucanja na rukama poginulih Albanaca u Račku, kriminalistički tehničari MUP-a Srbije su koristili poznati difenilaminski test, koji se u žargonu označava kao parafinska rukavica. Reč je o nitratnom testu, zasnovanom na tome da prilikom pucanja iz vatrenog oružja, na ruci koja je držala oružje ostaju sitne barutne čestice koje, između ostalog, sadrže i nitrate. Naziv "parafinska rukavica" svoje poreklo duguje nekada uobičajenom načinu skidanja barutnih čestica sa šaka, a danas se uglavnom koriste posebne lepljive folije. Prilikom ispaljenja hica iz vatrenog oružja, barutne čestice izlaze kroz usta cevi i talože se na obližnjim predmetima. Osnovni prigovor ovoj kriminalističko-tehničkoj metodi odnosi se na hemijsku reakciju između difenilamina u sumpornoj kiselini i nitrata dobijenih prilikom ispaljenja projektila iz vatrenog oružja, jer sličnu reakciju daju i druge supstance koje u svom sastavu sadrže nitrate. Ovo se pitanje u konkretnom slučaju može kriminalistički rešiti odgovarajućim sistemom eliminacije, i to na sledeći način: 
Da li detektovani nitrati možda potiču iz veštačkog đubriva? Kada se ima u vidu doba godine kada je došlo do događaja u Račku, takva mogućnost je isključena. Naime, događaj u Račku se zbio sredinom januara 1999. godine, tokom zime, a u to doba godine se ne koriste veštačka đubriva, niti se uopšte i obavljaju bilo kakvi značajni poljoprivredni radovi.
Da li utvrđeni nitrati eventualno potiču od nekih industrijskih materija? U Račku nisu postojali pogoni u kojima se proizvode šibice, niti su se seljani masovno bavili graviranjem, razvijanjem fotografija, štamparskim poslovima, proizvodnjom kozmetike, ili drugim aktivnostima u kojima je moguć kontakt sa nitratima. 
Da li nepronalaženje tragova pucanja može biti dokaz da poginuli na čijim rukama takvi tragovi nisu pronađeni, nisu imali vatreno oružje? Nepronalaženje nitratnih tragova može da bude posledica nesavršenosti difenilaminske metode, a do toga može doći i ukoliko je došlo do uklanjanja tragova pucanja, brisanjem ili pranjem ruku.
Već na prvi pogled moguće je uočiti da je Izveštaj Ekspertskog tima patologa EU veoma površan, pristrastan i jednostran. Ekspertski tim je, doduše, koristio jednu načelno pouzdaniju kriminalističko-tehničku metodu za detektovanje tragova pucanja, ali ta metoda u konkretnom slučaju zbog prethodnih radnji i proteka vremena, nema nikakvu realnu vrednost. Iz svega toga, proizašli su i pogrešni zaključci sadržani u Izveštaju. Kao posebna vrsta dezinformacije u Izveštaju Ekspertskog tima patologa EU, ističe se tvrdnja da nisu otkriveni tragovi pucanja na rukama poginulih Albanaca. Reč je o ozbiljnoj profesionalnoj nekorektnosti. Naime, ne samo da je prošlo punih sedam dana od događaja u Račku, već su finski eksperti sa sigurnošću znali da su sa ruku poginulih Albanaca, prethodno primenom specijalnih folija, radi vršenja analize, temeljno pokupljeni svi tragovi. Nakon te kriminalističko-tehničke operacije, ruke poginulih Albanaca su praktično potpuno očišćene od tragova! Tragove pucanja nakon toga više nikako nije ni bilo moguće detektovati. 
Kaže se da je istina prva žrtva rata. Tako je bilo i u slučaju agresije na Srbiju i SRJ 1999. godine, a istina je tada ubijana ne samo u vezi sa događajem u Račku, već i mnogo ranije, kao i mnogo kasnije, bez obzira na to kada je rat nominalno počeo. Istina, nažalost, strada i sada, iako mi nismo u ratu ili makar toga nismo svesni. Ako rat po definiciji fon Klauzevica smatramo "nastavkom politike oružanim sredstvima", onda je i politika, a pre svega tzv. međunarodna ili "visoka politika" u stvari, u mnogim slučajevima samo "meki" početak rata, a i tada očigledno, "istina" često prva strada.
Profesor Pravnog fakulteta u Beogradu

Bufon
Fudbal:Golman Juventusa i reprezentacije Italije Đanluiđi Bufon proglašen je za najboljeg čuvara mreže u 2007. godini, u izboru Međunarodnog instituta za istoriju i statistiku fudbala (IFFHS), i to je njegovo rekordno četvrto priznanje. (Tanjug)

Troicki
Tenis: Srpski teniser Viktor Troicki eliminisan je danas sa Otvorenog prvenstva Australije, pošto je u prvom kolu izgubio od Španca Rafaela Nadala sa 0:3, po setovima 6:7, 5:7, 1:6. (Beta)

saragosa
FUDBAL:Posle sinoćnjeg "remija" u prvenstvenom duelu protiv Majorke (2.2) španski prvoligaš Saragosa i šef stručnog štaba kluba Viktor Fernandez prekinuli su saradnju.(Tanjug)

pasanski
TENIS: Boris Pašanski nije uspeo da se plasira u drugo kolo Otvorenog prvenstva Australije, pošto je noćas u prvom meču izgubio od Amerikanca Mardija Fiša u četiri seta: 2-6, 3-6, 6-3, 3-6.(Tanjug)

JJ
TENIS: Jelena Janković plasirala se u drugo kolo Otvorenog prvenstva Australije, pošto je u prvom meču pobedila Austrijanku Tamiru Pašek, posle dramatičnog trećeg seta, sa 2-6, 6-2, 12-10. (Tanjug)

JEDNA OSOBA POGINULA, ŠEST POVREĐENO U EKSPLOZIJI GRANATE U ALBANIJI
TIRANA –Jedan osoba je poginula, a najmanje šest je teško povređeno u eksploziji topovske granate, namenjene za staro gvožđe, u topionici fabrike za metalurgiju u Elbasanu, oko 50 kilometara južno od Tirane, javljaju strane agencije.
Neispražnjena granata je eksplodirala u trenutku kada su je radnici fabrike, koju vodi turska kompanija Kurmun, bacili u peć za topljenje.
Kako navodi lokalna policija, sama zgrada fabrike je oštećena u eksploziji.
Prodaja stare municije u staro gvožđe je uobičajena u Albaniji. Veliki broj vojne municije došao je u ruke stanovništva za vreme sukoba u Albaniji 1997. godine.Fabrika u Elbasanu prikuplja staro gvožđe iz cele zemlje.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

NAJMANjE ŠEST MRTVIH U NAPADU NA HOTEL U KABULU
KABUL – Najmanje šest osoba je poginulo, a šest je ranjeno u bombaškom napadu na luksuzni hotel u centru Kabula dok se u njemu nalazio šef norveške diplomatije koji je bezbedan, javljaju agencije.
Među poginulima je i norveški novinar lista "Dagbladet" za koga je ranije javljeno da je povređen, saopštio je list, prenosi agencija AP.
Norveški ministar inostranih poslova Jonas Gahr Stere je nepovređen, potvrdila je portparol norveškog ministarstva spoljnih poslova koja je dodala da je ministar sklonjen na sigurno u podrum hotela, prenosi agencija AFP.
Ona je rekla da je u napadu ranjen i jedan član norveške delegacije koja je pratila ministra.
Portparol avganistanskog ministarstva unutrašnjih poslova rekao je da je šest osoba poginulo i šesto ranjeno, među kojima su dva stranca.Generalni sekretar UN Ban Ki Mun saopštio je da je norveški ministar inostranih poslova bio cilj napada koji se dogodio u trenutku kada je norveška ambasada održavala sastanak u hotelu, prenosi agencija AP.

BUŠ RAZGOVARAO O CENI NAFTE U SAUDIJSKOJ ARABIJI
RIJAD – Američki predsednik Džordž Buš razgovarao je o ceni nafte sa zvaničnicima država koje drže naftu u Zalivu, u okviru njegove turneje po zemljama regiona, izjavio je Bušov savetnik Ed Gilepsi.
Savetnik predsednika SAD, koji je doputovao u Saudijsku Arabiju posle poseta Kuvajtu, Bahreinu i Ujedinjenim Arapskim Emiratima, proizovođačima nafte, nije precizirao da li je Buš želeo da direktno dobije manju cenu nafte.
Gilepsi je rekao da ne može da kaže da li je Buš pokrenuo to pitanje s saudijskim kraljem Abdulahom Drugim, prenele su strane agencije.Prema njegovim rečima, cena nafte je pomenuta u uopštenim razgovorima o energetici.

PROTESTI ZBOG NAJAVE GOVORA PAPE NA RIMSKOM UNIVERZITETU
VATIKAN – Neki studenti i profesori protestuju protiv namere pape Benedikta 16. da govori na najprestižnijem univerzitetu u Rimu, tvrdeći da su u govoru koji je održao pre skoro dve decenije bila prisutna reakcionarna gledišta u odnosu prema nauci.
Papa, poreklom Nemac, treba da govori na univerzitetu "La Sapijenca" u četvrtak, na ceremoniji obeležavanja početka 2008. akademske godine. Tema te ceremonije je smrtna kazna koju Vatikan i italijanska država hoće u potpunosti da ukinu, preneo je Rojters.
Međutim više od 60 profesora napisalo je pismo u kome kažu da poziv papi treba da bude povučen jer "nas njegova gledišta vređaju i ponižavaju".Oni su podsetili na njegov govor iz 1990. godine u kome se vidi, prema njima, da papa podržava jeretičko suđenje crkve Galileju 1633. godine zbog učenja da se Zemlja okreće oko Sunca.

HRVATSKA: OPTUŽNICE PROTIV ŠEST OSOBA ZA RATNE ZLOČINE U TENjU
OSIJEK – Županijsko državno tužilaštvo u Osijeku objavilo je da je, posle sprovedene istrage, pred Županijskom sudom u tom gradu podiglo optužnicu protiv šest osoba zbog krivičnih dela ratnog zločina nad civilnima i ratnog zločina nad ratnim zarobljenicima.
Optužnica je podignuta protiv J.R. (1955), B.V. (1948), M.M. (1947), B.G. (1956), B.S. (1945) i Ž.Č. (1950), navodi se na sajtu tužilaštva.
Oni se terete da su od jula do novembra 1991. godine, za vreme ratnih događaja u mestu Tenja kod Osijeka, kao pripadnici jedinice teritorijalne obrane i tadašnje stanice milicije, primenjivali razne oblike nasilja prema pripadnicima nesrpske nacionalnosti.Okrivljeni J.R, B.V, M.M, B.G. i Ž.Č. se nalaze u bekstvu i nisu dostupni hrvatskom pravosuđu, a B.S. je u pritvoru u osječkom zatvoru.

BAN NAJAVIO NEZAVISNU ISTRAGU O NAPADU U ALŽIRU
UJEDINjENE NACIJE – Generalni sekretar Ujedinjenih nacija Ban Ki-mun najavio je da će u najskorije vreme formirati nezavisnu istražnu komisiju koja će ispitati okolnosti pod kojima je u bombaškom napadu u Alžiru, prošlog meseca ubijeno bezmalo 40 osoba, uključujući i 17 radnika svetske organizacije.
Ban, međutim, nije želeo da komentariše sadržaj internog dokumenta koji mu je dostavljen u petak, navodeći da je još rano za objavljivanje detalja vezanih za ovu istragu, ali da će javnost blagovremeno biti obaveštena o razvoju situacije o ovom slučaju.
Interni izveštaj o bombaškim napadima u Alžiru načinio je šef bezbednosti UN Britanac Dejvid Venes, koji je u Alžir na Banov zahtev otputovao neposredno nakon napada 11. decembra, za koje je odgovornost preuzeo lokalni organak pokreta radikalnih islamista, odnosno "Al Kaida islamskih zemalja Magreba".Suštinu kontroverzi vezanih za napade u Alžiru predstavljaju donekle oprečne izjave najviših zvaničnika UN, uključujući i Bana, koji su u danima nakon eksplozija insistirali da svetska organizacija nije imala nikakve najave mogućih incidenata, ali je, u međuvremenu, do javnosti dospela interna prepiska šefa obezbeđenja u Alžiru za zvaničnicima u kojoj su "zatražene dodatne mere bezbednosti".

EVROPSKI DEO KONTAKT GRUPE ZA KOSMET U SUBOTU U SLOVENIJI
LjUBLjANA/BRISEL – U subotu će se na Brdu kod Kranja sastati evropski deo Kontakt grupe za Kosmet, saopštilo je ministarstvo spoljnih poslova Slovenije.
Ministrima spoljnih poslova Velike Britanije, Francuske, Nemačke i Italije će se na sastanku pridružiti komesar za proširenje Evropske unije (EU) Oli Ren i visoki predstavnik za spoljnu politiku Havijer Solana.
Učesnici sastanka će proučiti najnovije stanje u raspravi o Kosmetu, ali presudne odluke ne treba očekivati, saopštili su diplomatski izvori u Briselu, prenosi slovenačka državna agencija STA.Prema očekivanjima, ministri će govoriti prvenstveno o tome kada će EU odlučiti da pošalje civilnu misiju na Kosmet, o čemu je političku odluku usvojila decembra prošle godine.

SB BEZ ODLUKE O FORMATU SEDNICE POSVEĆENE KOSMETU
UJEDINjENE NACIJE – Ambasadori Saveta bezbednosti sastali su se s ciljem da pripreme sednicu na kojoj će, 16. januara, biti razmatran izveštaj o stanju na Kosmetu koji su načinili generalni sekretar Ujedinjenih nacija Ban Ki-mun i šef UNMIK-a Joahim Riker.
Ambasadori nisu postigli dogovor o formatu predstojeće sednice, a kako saznaje Tanjug, odluka o tome je odložena za utorak.
Zapadne diplomate i predstavnici Rusije, još jednom su pokušali da usklade mišljenja o formatu sednice, ali to nisu uspeli zbog insitiranja zapadnih država da na tom sastanku, suštinski, budu samo saslušani izveštaji dvojice zvaničnika svetske organizacije, saznaje Tanjug.
Još ranije, zahtev da se obrati Savetu bezbednosti podneo je srpski predsednik Boris Tadić.Ruska inicijativa uključuje nastojanje da format sednice bude jednak onom iz aprila prošle godine, odnosno da kosovske institucije, prema privremenom ustavnom okviru pokrajine, predstavlja šef UNMIK-a, a uz prisustvo predstavnika tamošnjih vlasti.

AKCIONI PLAN NE PREDVIĐA UPOTREBU VOJSKE I POLICIJE
BEOGRAD – Akcioni plan Republike Srbije za slučaj proglašenja jednostrane nezavisnosti Kosova i Metohije ne predviđa upotrebu vojske i policije, javila je večeras Radio-televizija Srbije.
Ovaj plan je saglasan Rezoluciji Narodne Skuštine Srbije o zaštiti suvereniteta, teritorijalnog integriteta i ustavnog poretka Republike Srbije.
Akcioni plan, koji je Vlada Srbije usvojila na današnjoj vanrednoj sednici, ima status najviše državne tajne.

PREMIJER KOŠTUNICA OTVORIO FESTIVAL NA MEĆAVNIKU
DRVENGRAD – Prvi Kustendorf filmski festival počeo je večeras u Drvengradu na Mećavniku, a otvorio ga je premijer Srbije Vojislav Koštunica, u prisustvu osnivača festivala Emira Kusturice, slavnog ruskog reditelja Nikite Mihalkova, austrijskog kniževnika Petera Handkea i drugih uglednih gostiju. 
"U ime Vlade Srbije i u svoje lično ime želim mnogo uspeha našem Kusturici i svim njegovim saradnicima i učesnicima ove značajane kulturne manifestacije", rekao je Koštunica i poželeo "dug i uspešan vek novom festivalu autorskog filma nazvanom Kustendorf". 
Mesto u kojem se održava ova nova svečanost bilo je samo jedan od zimi zavejanih proplanaka Mokre Gore, a sada je to Drvengrad, najmlađi grad u Srbiji i grad koji je sam po sebi još jedno umetničko ostvarenje Kusturice, rekao je premijer. 
"To je verni odraz njegovih filmova, gde je vizuelna ideja pretočena u opipljivu stvarnost. Otuda nema ništa prirodnije nego da takav grad preraste u veliki kulturni centar, gde će se stvarajući i učvršćujući bratstvo po talentu okupljati afirmisani umetnici i oni koji su tek na putu uspeha, gde će se smenjivati i koncerti i izložbe i festivali", kazao je Koštunica.

Svakom kažem dob`dan...
Ja sam Italijan sa uredno prijavljenim mestom boravka u Velikoj Britaniji. To jasno stoji u svim mojim dokumentima, ali ne i u mojim genima. Italijan sam postao pre nepunih godinu dana. Od tada kada god krenem na spavanje ja u mislima otvorim fijoku koja se nalazi na jedva pedalj od mojih tabana (naravno kada sam ispružen na krevetu) i pomilujem moj glanc novi elektronski pasoš. Nekada to činim i u budnom stanju: otvorim fijoku komode, izvadim pasoš, otvorim ga na par mesta samo da se uverim da je sve u redu i pomislim: dobro je da si tu...Taj pasoš jedina je pametna stvar koju sam stekao u poslednjih 15 godina. 
Ili bi možda bolje bilo da sam priču počeo aprila 1991. kada sam diplomirao na jednom od Beogradskih fakulteta i praktično zapečatio sudbinu i svaku nadu da ću postati bilo šta u životu. Ničija krivica. Da mi je to pošlo za rukom koju godinicu ranije ili kasnije, stvari bi se možda drugačije odvijale. Možda sam sebe neopravdano smatrao čovekom rođenim u pogrešnom međuvremenu. Da ne bi bilo zabune, termin "pogrešno međuvreme" značio bi: ono što se oseća u grlu između dva štucanja. Neka vrsta opnene napetosti. To je zato jer su mi fine stvari oduvek izmicale za nokat, a one pogrešne se prečile na putu kao najprirodnija stvar. Dovoljno da kažem da sam bio prva generacija "usmerenog obrazovanja", a to je neumitno dovelo do toga da se nađem i u čuvenoj koloni koja se u septembru 1991. kretala kroz Beograd prema konačnom obračunu...
Ili bi ipak bolje bilo da počnem od prvih dana aprila 1992. kada sam po savetu roditelja i bez ikakvog prtljaga krenuo za Italiju i tamo se nastanio, kako već rekoh, za narednih 15 godina. Nikada neću zaboraviti izraz lica moga prijatelja koji me je dočekao na stanici. Objašnjavam mu kako se u stvari ozbiljno spremam da odem za Englesku. Ali, tek što si stigao u Italiju?!
Italija je pravi birokratski nemesis za svakog poštenog emigranta. Odnosno, to je nesumnjivo bila početkom ′90. Komplikovana i provučena kroz bezbroj papira. U isto vreme može sve i ne može ništa. Zemlja šaltera po kojima bi i Srbija i Jugoslavija mogle da joj pozavide...»Italian stajl»!? Ako je stil nošenje naočara za sunce po mrklom mraku, ali tako da služe i kao "raif" u žestoko umašćenoj talasastoj kosi...onda ja tu nemam zaista šta da tražim s obzirom da sam odavno oćelavio, a povrh svega, redovno brijem glavu.
Početkom 2004. nemam više strpljenja da sačekam da mi se odobri državljanstvo, nego podnosim prvi zahtev za šestomesečnu britansku vizu. Iako već 12 godina živim i radim u EU traže da podnesem gomilu dokumenata i garancija. Posle niza pokušaja, u decembru 2006. polažem zakletvu; sredinom januara ove godine (dok ovo pišem još uvek je 2007.) moj glanc novi elektronski pasoš je spreman... Početkom aprila na graničnom prelazu na aerodromu "Stansted" policajcu pokazujem moju glanc novu ličnu kartu. Moj glanc novi elektronski pasoš zakopan je negde duboko u rancu. Kome bi uopšte palo na pamet da traži pasoš? Uniformisano lice tri puta kucne u kompjuter, vraća mi ličnu i kaže: Hvala lepo!
Ovde postojim u poslednjih 8 meseci. Živim na potezu između Londona i Brajtona. Po zanimanju sam pica-majstor. Hobi mi je da na trećem spratu "Bordersove" knjižare na Oksford stritu uz šoljicu kafe, kolač i dobru knjigu....zapodevam razgovore sa sredovečnim privlačnim gospođama na pauzi za ručak. To je zato što sam i ja sredovečan. Da sam nešto mlađi činio bih istu stvar, iz dva razloga. Prvo, zato što sam čitavog života bio očaran zrelim ženama, a drugo zato što nalazim da su sredovečne privlačne gospođe na lanč brejku daleko interesantnije od, recimo, studentkinja ili pankerki. One uvek savršeno znaju šta hoće.
Ne znam kojim imenom bih mogao da nazovem to što se uspostavilo između Londona i mene. Slobodne dane provodim baš tu, u Londonu. Dolazim izjutra, vraćam se uveče. Poneki put prespavam. Ovaj grad čini da mi se na prsima otvore mala vrata (percepcije?!) i da se osećam kao neko ko je uspeo da dotakne bar delić sopstvenih snova. Istina trebalo mi je vremena, ali možda baš zbog toga, osećaj je snažniji. Volim petak i subotu uveče i noć, devojke i dame zagrejane pićem i zabavom prosto se sudaraju i padaju u naručje slučajnih prolaznika. To nije karakteristično samo za prestonicu. Ja retko zalazim u pabove jer mi se ne dopada da vreme i novac trošim na pivo. Čini se da se novac ovde lakše topi nego bilo gde drugde u svetu. Ja sam slučajni prolaznik, ja sam onaj u prolazu...  
Iako očaran Londonom, još uvek živim u omanjem provincijskom gradu. Ne mogu da kazem "gradiću" jer po mojoj logici deminutativ ne ide uz 50.000 stanovnika koji ovde obitavaju. Za britanske uslove ovo ipak bio bi "small town". Jos nisam sreo nekoga van ove zone, a da je čuo za Horsham, Crawley, Horley, Haywards Heath...zona aerodroma Getvik. Trenutno zivim u Horšamu, a pre toga, prva tri meseca ziveo sam u Kroliju i radio na aerodromu. Kroli nije posebno lepo mesto, podizan je strogo za potrebe aerodroma, i to ne preterano planski. Danas u njemu živi čini se, preko 50% stranaca, mahom Portugalaca i Poljaka, da ne nabrajam sve ostale. Obavezno je napomenuti da su Poljaci u poslednje 2 godine stigli u impozantnom broju od otprilike preko jednog miliona. Zvuči neverovatno, ali uskoro će ih biti više  nego Turaka u Nemačkoj.
Isti je slučaj i sa Horšamom. Samo s tom razlikom što je Horšam sajno uređen i čist, pravi raj srednje više klase. Ovde ćete naći finu venu gotovo mediteranski tamnoputih dama sa germanski plavim očima. Nekretnine su kao "alen kamen" a novac nije deficitaran. Poslednjih 6 meseci radim u jednom veoma finom italijanskom restoranu, koji je samo jedan od četiri italijanska  restorana na u samom srcu grada. Klima je ovde (to tvrdim sa punom odgovornošću) fantastična. Evo, kraj je decembra a živa u termometru teško da pada ispod 10?stepeni. Ljudi nose prolećne mantile, a devojke 365 dana u godini mogu da nose mini suknje. Ne sećam se kada je poslednji put padala kiša, a sunčano vreme je svakodnevna pojava. Nikada nije zima, i nikada vrućina.
I što je najvažnije, ljudi govore dobar dan jedni drugima i ako se ne poznaju. Ako prolazite ulicom izjutra ili nedeljom u lenja popodneva, budite sigurni da će većina prolaznika (pogotovu kada je u pitanju slabiji pol) reći...dobar dan. Poslušni muževi koji ispred kuća izjutra lagano konzumiraju svoju prvu jutarnju cigaretu, rećice vam...isto. Sećam se scene iz filma «Dim» u kojoj Ogi koga igra Harvi Kajtel objašnjava kupcu u svojoj prodavnici duvana: «Cigarete danas, seks sutra, a za koju godinicu zabraniće nam i da se osmehujemo prolaznicima...Ovde bi takve zabrane imale poguban karakter na mentalitet. Jer za neko divno čudo u Engleskoj još uvek vlada dobri duh koji je nekada u Srbiji vladao samo u najčasnijim agrarnim sredinama, kao izraz perfektne usklađenosti: dobrog raspoloženja, fizičkog zdravlja i poštenja.
U jednom od poslednjih telefonskih razgovora otac mi je postavio pitanje: Kako to sine tolike godine u Italiji i čokolada ti bila gorka, a ovde ...i g...o ti slatko?

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Kockar bez sreće
Samo okreni Boru Čorbu i pitaj ga na koga da staviš pare. Ako hoćeš da dobiješ na kladionici, to je najsigurniji način - rekao je pre pola godine iskusni kladioničar potpisniku ovih redova.Proverene recepte za siguran dobitak i "vračke" slične ovoj imaju svi "ozbiljniji" kladioničari, kaže u razgovoru za "Politiku" Dragan, čovek koji je u kladionici "zaradio" kuću, a zatim izgubio tu i još polovinu stare, porodične. Na intervju je pristao posle kraćeg ubeđivanja, imao je samo jedan uslov - da razgovaramo u kladionici. Tu se, kaže, oseća kao svoj na svome.
- Bato, velike pare mogu da se uzmu u kladionici. Da sam bio pametniji i igrao "siguricu" u trenutku kad sam imao desetine hiljada evra, zaradio bih još više. Zaleteo sam se, povukla me "kinta" - objašnjava Dragan dok mu jedno uvo "beži" ka zvuku mašine koja registruje uplatu tiketa.
Uveren je da nema problem sa klađenjem i da se "samo malo zaigrao". Sve je moglo da bude drugačije, a onda smatra, niko ga ne bi pitao da li mu je klađenje problem, već bi ga svi smatrali maherom.
- Imao bih više drugova, a manje dugova. Sad sam u minusu, ali ću mudrim ulaganjem brzo da "isplivam" - veruje čovek koji je izgubio kuću i po u kladionici.
Uplatu tiketa on posmatra kao ulaganje, investiciju. Ako ne dobije, onda to nisu bačene pare, već promašena investicija. A to se dešava i najvećim investitorima.
- Mogao bih da prestanem da se kladim ovog trenutka, ali neću, jer nisam izašao iz "minusa". Kad se "izvadim", prestaću, samo da budem na nuli - rekao je samouvereno Miloš i izbacio dim cigarete iz pluća.
U vazduhu, osim dima, posle razgovora ostadoše reči opomene koje se mogu čuti od starijih, iskusnijih: "Niko nije propao što se kladio, već što se vadio".

Fatalna privlačnost
Kad se kolo sreće zavrti baš u pogrešnom smeru i veliki "Milan" posle 3:0 u prvom poluvremenu finala Lige šampiona primi "tri komada" u drugom, od još većeg Liverpula, brojni kladioci koji su već u mislima trošili novac dođu u predinfarktno stanje. U zagušljivom dimu krcatih gradskih kladionica moglo bi se opipati barem hiljadu želja, nadanja i isto toliko tuga, razočarenja. Može li se onda govoriti o klađenju kao kockanju, samim tim i bolesti zavisnosti? – Apsolutno da – tvrdi Snežana Alčaz, magistar medicinskih nauka, načelnik Dnevne bolnice za lečenje bolesti zavisnosti od droga i doktorka koja je u Zavodu u Drajzerovoj ulici pokrenula dispanzer za lečenje patološkog kockanja.
– Klađenje je vremenom postalo masovna pojava i veliki problem u Srbiji. Nažalost, kod većine ne postoji svest o opasnosti od ovog vida kockanja. Čak i maloletnici dolaze u Zavod za lečenje bolesti zavisnosti i traže pomoć od nas, najčešće pod pritiskom porodice – objasnila je dr Alčaz.
– Znam da je po zakonu ulazak u kladionice zabranjen maloletnicima. Takođe znam i da trenutno pomažem nemalom broju maloletnika koji nisu imali nikakvih problema ne samo da uplate tiket, već i da naprave dugove od nekoliko hiljada evra.
Dr Alčaz je objasnila da je otpor pacijenata prema lečenju patološkog kockanja veliki, jer svi navodno "mogu da prestanu sa klađenjem kad hoće i nije im potrebna stručna pomoć".
– Tvrde da "poznaju sisteme", da će, ako nastave da se klade, povratiti izgubljeni novac, osloboditi se dugova i čak "biti u plusu". To je jasan simptom da pacijent boluje od psihološkog kockanja. S druge strane, postoje i oni koji se klade, ali nisu bolesni. To su takozvani rekreativci – napomenula je dr Snežana Alčaz.
– Patološko kockanje se može ispoljavati na razne načine, najčešći i najsigurniji pokazatelj da je reč o patološkom, a ne o rekreativnom klađenju jeste činjenica da pacijent ne može da prekine sa klađenjem. U ovakvim slučajevima dolazi do velikih materijalnih gubitaka, krize u porodici, poremećenih odnosa… Većinu kladilaca čine rekreativci i za njih je klađenje zabava. Ipak, tanka je linija između ove dve grupe i lako se prelazi. Moj savet rekreativcima je da ne povećavaju uloge, da ne odlaze češće u kladionice, da zbog toga ne gube u drugim aspektima života. Ako primete da prelaze te granice, onda treba da potraže pomoć, dok je vreme.
Žarko Trebješanin, profesor psihologije na Fakultetu za specijalnu edukaciju i rehabilitaciju, objasnio je da kod nas verovatno postoje i drugačiji motivi kladilaca od onih koje je otkrila psihoanaliza i koji su uobičajeni u svetu.
– Dubinska psihologija je utvrdila da iza strasti za klađenjem stoji osećanje omnipotencije, zapravo svemoći onih koji se klade. To su samouvereni ljudi koji veruju da tačno znaju koji će tim da pobedi, koji će konj biti najbrži. Pojedini čak imaju osećanje da mogu predviđati budućnost. Takođe, postoje ljudi koji uživaju u klađenju, jer osećaju da se tako poigravaju sa sudbinom i isprobavaju njenu naklonost. Ako se ispostavi da su pogrešili, oni to mogu da dožive veoma teško. Neuspeh može ozbiljno da ih uzdrma – navodi Trebješanin i dodaje: – Kod nas ljudi se klade i iz prozaičnih razloga, nemaštine i bede konkretno. Ljudi ne vide na koji način bi mogli da ostvare prihod, a vide dobra kola na ulici ili u prodavnicama vide nešto što ne mogu da kupe. Klađenje je za njih način da bez truda dođu do novca.
Da li to znači da postoji određena patologija u srpskom društvu budući da je broj onih koji žele da dođu do novca bez truda veliki? 
– Sve zavisi od razmera pojave. Ako je među ljudima siromaštvo veliko, a klađenje masovno, onda možemo da kažemo da je to pokazatelj društvene patologije. Znatan je broj onih koji nisu navikli da vredno rade i nisu se privikli na promene. To su takozvani gubitnici tranzicije i među njima bi trebalo da je najveći broj kladilaca. Kad govorimo o maštanju o velikoj zaradi bez truda, možemo da kažemo da tu postoji i primesa infantilnosti i mogućnosti razvijanja bolesti zavisnosti.
-----------------------------------------------------------
Tesla pobedio kladilačku strast
Nikola Tesla je imao period života u kojem je osećao snažnu kockarsku strast. Kako piše u njegovoj autobiografiji "Moji izumi", Tesla je snagom volje uspeo da uguši svoju potrebu za klađenjem i kockom. Ipak, Tesla je jedan, a "obični smrtnici" bi u slučaju takvih simptoma trebalo da potraže pomoć stručnjaka.
-----------------------------------------------------------
Baka kockar u osmoj deceniji
Problem sa klađenjem i kockom nije samo "muška stvar". Žene, iako u manjem broju, zapadaju u slične nevolje. Baka koja ima više od sedamdeset godina pre izvesnog vremena je zatražila pomoć dr Alčaz, jer nije mogla da prestane da se kladi i kocka.

Kladionice na dobitku
Predrag Radosavljević, menadžer "Meridijan" kladionica napomenuo je da u ovakve objekte dolaze dve vrste ljudi - oni koji se stalno klade i oni koji ponekad uplate tiket.- Ne postoji određena društvena grupa za koju bi se moglo reći da je najčešći posetilac. Uplaćuju i najsiromašniji, ali i lekari, profesori, političari. Imamo i stalne igrače koji su svakodnevno po sedam-osam sati u kladionici. Prate rezultate, uplaćuju, gledaju prenose - napomenuo je Radosavljević. On tvrdi da maloletnici ne mogu ni da uđu u "Meridijan" kladionice, kamoli da uplate tiket.
- Ne znam kako ostali rade, ali na ulazu u svaki naš objekat piše: "Zabranjen ulaz mlađima od 18 godina". Ukoliko postoji obezbeđenje u kladionici, ono na ulazu proverava lične karte onih za koje se posumnja da su maloletni. Tamo gde nemamo obezbeđenje, to čini službenik prilikom uplate tiketa. U takvim slučajevima maloletnike zamolimo da izađu. Ko primi tiket od maloletnika u "Meridijanu" dobija otkaz - istakao je naš sagovornik.
Kvote za klađenje se u ovoj kladionici izrađuju na osnovu onih koje postoje u najvećim svetskim kladionicama, kakva je "Vilijam Hil".
- Kao i ostali u zemlji, najčešće koristimo kvote engleskih kladionica. Ne preslikavamo ih, ali nam one pomažu. U "sumnjivim" fudbalskim ligama kao što su naša, niže nemačke ili hrvatska, dajemo manje kvote. S druge strane, pojedine kvote su i veće kod nas nego u Engleskoj - objasnio je Radosavljević.
Kladionice mogu da budu i "u minusu", ali su najčešće "u plusu", tvrdi menadžer "Meridijana".
- Sve su kladionice na gubitku kad klubovi odigraju ono što zovemo "realno kolo", odnosno kad pobede uglavnom svi favoriti na koje ljudi najčešće ulažu novac. Ipak, najčešće su kladionice na dobitku - zaključio je Radosavljević.
-----------------------------------------------------------
Kvote za predsedničke izbore
U Meridijanu se igrači mogu kladiti i na pobedu kandidata na predsedničkim izborima. Najveće šanse za uspeh u prvom krugu prema bukmejkerima ove kladionice ima Tomislav Nikolić. Kvota na njegovu pobedu je 1.10. Drugo mesto zauzima Boris Tadić sa kvotom 6.00, a poslednji je Dobričanin za čiju pobedu kladionica plaća 751 dinar na jedan uloženi. Posebno su zanimljivi "dubl dueli" u kojima je Meridijan "skockao" dva derbija. U prvom Čeda Jovanović i Toma Nikolić, sa jedne, mere snage sa Borisom Tadićem i Veljom Ilićem, sa druge strane. U drugom "nastupaju" Mrkonjić i Karićeva protiv Jovanovića i Rističevića. Danas se možete kladiti na sve.

Zimski bonton
Zimski sportovi vam mogu doneti mnogo zabave i uživanja, ali samo pod uslovom da ste dobro pripremljeni za ove aktivnosti i odgovarajuće opremljeni za duži boravak na niskim spoljnim temperaturama.Odeća mora biti bezbedna i odgovarati nameni. Obucite se slojevito i toplo. Umesto pamučne odeće, koja ne pruža dovoljnu zaštitu od hladnoće, obucite odeću od vune. Obuća ne sme da propušta vodu, a poželjno je da i jakna i pantalone budu od vodootpornih materijala. Nemojte nositi dugačke šalove, a uzice i trake koji vise sa odeće uklonite ili skratite jer se mogu zapetljati u sportsku opremu i izazvati povrede. Posebnu pažnju obratite na decu. Mališani uvek moraju biti pod nadzorom odraslih.
Sanke moraju biti stabilne, bez pukotina i oštrih ivica, a mesto za sankanje bezbedno. Pre nego što deci dozvolite da se sankaju, proverite da na terenu nema prepreka: stena, drveća i rupa prekrivenih snegom. Padina ne sme da bude strma, a sankalište mora biti dovoljno daleko od puta kako se mladim "vozačima" ne bi dogodilo da nalete na automobil. Sankanje na gradskim ulicama bezbedno je samo na propisanim, posebno obeleženim mestima, na kojima postoje zaštitne mreže. Pre nego što dozvolite deci da se sankaju, naučite ih "zimskom bontonu" - da se ne zaustavlja na sred sankališta i da se ne guraju ostali vozači. Deca ne bi trebalo da leže na sankama prilikom vožnje.
Klizanje na ledu može biti pravo uživanje, pod uslovom da izaberete pravo mesto. Nikada se nemojte klizati po smrznutim rekama, a izbegavajte i bare i jezera, jer led na njima lako može da pukne. Ako ipak odlučite da rizikujete, klizajte se uz obalu jezera gde je voda najplića, a led najdeblji. Na klizanje u prirodi nikada nemojte ići sami, a bilo bi dobro da pri ruci imate i opremu za spasavanje: konopac, ćebe ili makar deblju granu. Klizaljke moraju biti odgovarajuće veličine. One koje su previše uzane mogu otežati cirkulaciju i ubrzati stvaranje promrzlina, dok je u sličugama za broj ili dva većim gotovo nemoguće održati ravnotežu.
Kada je temperatura ispod nule preti opasnost od promrzlina i smrzavanja, a u najvećoj opasnosti su deca. Kad se zaigraju, ona i ne primećuju da im je hladno, pa treba redovno proveravati da li im je dovoljno toplo i uveriti se da im je odeća suva.
Najčešće stradaju prsti, uši i nos. Ako je koža hladna, pobledi i utrne, osobu treba što pre uneti u toplu prostoriju i skinuti joj odeću. U toploj vodi, temperature 40-42 stepena, treba zagrevati celo telo, a ne samo promrzla mesta. Izbegavajte zagrevanje kraj kamina, pored peći ili uz pomoć električnog ćebeta. Kad se osoba zagreje, treba je uviti u ćebe. U težim slučajevima promrzla koža je tvrda i modra, a mogu se pojaviti i plikovi. Posle pružene prve pomoći, osobu treba što pre odvesti u bolnicu.
D. D.

Za naknadu porušenog nema dovoljno novca
Banjaluka – Republika Srpska bi morala da izdvoji 600 miliona, a Federacija BiH 900 miliona konvertibilnih maraka za naknadu materijalne i nematerijalne štete izbeglicama i raseljenim licima u oba entiteta. Vojislav Milišić, predsedavajući sastanka predstavnika udruženja izbeglih, raseljenih lica i povratnika Republike Srpske, kaže da "analiza koju je uradio pravni tim ’Leks internešnela’ predstavlja pravni okvir zakonskog regulisanja naknade materijalne i nematerijalne štete nastale tokom, ali i posle ratnih dejstava u BiH".Prema podacima entitetskih i državnog ministarstva za izbeglice i raseljena lica, tokom rata, ali i posle ratnih dejstava, uništeno je ili delimično oštećeno više od 450.000 stambenih jedinica u BiH. Obnovljeno ih je, kažu zvaničnici, oko 270.000, dok je za obnovu još oko 180.000 stanova i privatnih kuća potrebno još oko dve i po milijarde konvertibilnih maraka. 
– Tih sredstava danas nema. A bilo bi ih da novac nisu nekontrolisano trošili, odnosno "pojeli" upravo oni koji su se navodno brinuli o povratku, a zapravo su radili samo za sebe i političke stranke kojima su pripadali – naglašava Milišić i dodaje da je zbog takvog odnosa u Republici Srpskoj više od pet hiljada, a u Federaciji BiH oko dve hiljade porodica koje još stanuju u kolektivnim centrima. 
– Predloženo je da se pri Centralnoj banci BiH formira fond za pravičnu nadoknadu materijalne i nematerijalne štete. Međutim, to bi moralo biti zakonom regulisano. Čudi nas da za rešavanje ovog pitanja nisu zainteresovane ni vlasti Srbije ni Hrvatske – pita se Milišić. 
Poseban problem nadoknade postoji u mestima koja su nastradala posle rata u BiH. U bosanskograhovskoj opštini pripadnici jedinica Hrvatske vojske i Hrvatskog veća odbrane, ali i pojedinci koji su došli iz mesta u Dalmaciji, porušili su, kada je rat već prestao, 2.385, a u mrkonjićgradskoj opštini, u isto vreme, 3.644 stambene jedinice.
U travničkom kraju uništeno je devedeset odsto kuća u vlasništvu Srba. Zbog toga što porušeno nije obnovljeno, a nije bilo nikakve nadoknade, u ovaj kraj se više nikada neće vratiti pored ostalih i oko 250 magistara, uglavnom tehničkih nauka, koji su, iz novotravničkog "Bratstva" te još nekih pogona namenske industrije, pod pretnjama morali pobeći u treće zemlje, rekao je na sastanku u Banjaluci Dejan Stevanović, iz udruženja "Stari zavičaj".

Volja i talenat jači od nesreće
Oštra Luka – Dijana Grujičić iz Oštre Luke, rubne opštine Republike Srpske, dvadesettrogodišnja devojka, prikovana je za invalidska kolica od petnaeste godine. – Za sve je krivo kupanje u hladnoj reci u mojim Usorcima. Bio je vreo junski dan kada sam oznojena ušla u vodu – priseća se Dijana i dodaje da će do kraja života pamtiti tu nedelju. Tek nakon dva dana, vraćajući se iz škole, osetila je bolove u stomaku, lagano trnjenje u levoj nozi a zatim i oduzetost. Imala je visoku temperaturu. Blizu kuće je pala i nije mogla dalje. Pod kontrolom joj nije bila desna noga. Od tada je počelo lečenje po bolnicama, prvo u Prijedoru, potom u Banjaluci, a zatim i u Beogradu.
Stručnjaci u beogradskom Kliničkom centru su utvrdili da je Dijana usled jake prehlade dobila upalu kičmene ovojnice, što je izazvalo oduzetost od grudnog koša naniže. Sreća u nesreći je, kaže Dijana, da su veoma brzo stigli u Beograd jer se, po priči lekara, moglo desiti da joj stradaju i ruke.
Dijana je danas odličan učenik četvrtog razreda srednje škole Centra za školovanje invalidne dece i omladine u Podgorici. Van nastave pohađa kurseve stranih jezika i veoma je nadarena za slikanje. Taj dar je, kaže, dobila otkako se razbolela. Najomiljeniji motivi su joj ikone.
– Nažalost, sve češće sam u poziciji da nemam novca da kupim najobičnije boje – stidljivo govori Dijana dodajući da njeni roditelji Boško i Milomirka žive veoma teško. Niko od njih nije zaposlen i žive isključivo od poljoprivrede i rada po tuđim imanjima. Dijana ima i mlađu sestru Bobanu, koja ide u osmi razred osnovne škole, i brata Veska, koji je nedavno, u potrazi za poslom, otišao na rad u Sloveniju.
Moli nas da obavezno pomenemo imena dobrih ljudi: Ljubice Radovanović iz Dervente i Slobodana Davidovića iz Prijedora, koji su, saznavši za njenu nesreću, odlučili da joj ublaže muke. U potrazi za invalidskim kolicima i dekubitskim jastučetom, apel za pomoć stigao je i do naših zemljaka u Nemačkoj. Zahvaljujući Ljubici i Slobodanu, Dijana je dobila nova kolica, jastuče i polovan automobil, "audi", sa ručnim komandama, specijalizovanim za potrebe invalidnih osoba, te novac za nov nameštaj u njenoj spavaćoj sobi. 
– Da bi se sve dobro završilo, isprečili su se propisi, jer je automobil star gotovo deset godina i ne možemo ga registrovati – tužno govori Dijana, koju na rukama otac Boško unosi u automobil radi fotografisanja. Ovome poklonu posebno se obradovala. Položila je testove i prvu pomoć. 
– Obraćali smo se mnogima, odgovornima u brojnim institucijama na nivou BiH, ali i premijeru Republike Srpske da nam pomogne – dodaje Dijanin otac Boško i veli da je najgore što odgovora nema.
Grujičići, ipak, ne gube nadu. Iskreno se nadaju da će jednoga dana uspeti auto da registruju, a dotle će Dijana uz redovne školske obaveze pokušati da položi vozački ispit. 
– Mnogo bi mi značilo da mogu koristiti auto, pogotovo što smo prilično udaljeni od centra opštine ali i od Prijedora – kazala je Dijana ispraćajući nas i dodala da u Podgorici ima druga koji je slep i uz čiju pomoć se kreće po gradu. "Ja sam njemu njegove oči a on je meni moje noge", rekla je na kraju Dijana i poželela da je neki drugi put posetimo u Banjaluci, gde, nakon srednje škole, planira da se upiše na Likovnu akademiju.

Primorje traži novu deponiju
Tivat – Regionalna deponija Lovanja, na kojoj je protekle tri godine odlagano smeće iz tivatske, kotorske i budvanske opštine, 31. decembra je zatvorena zbog popunjenog kapaciteta i isteka dozvole za korišćenje prostora. U saglasnosti sa komunalnim preduzećem prestonice, smeće iz ova tri grada od početka nove godine odlaže se na cetinjsku deponiju u slivu Rijeke Crnojevića. 
Kako najavljuju u tivatskoj lokalnoj administraciji, početkom februara stići će specijalno vozilo za odvoz smeća. Plaćeno je 134.000 evra, a deo sredstava za njegovu nabavku izdvojila je opština. Planirana je nabavka još jednog takvog vozila do početka naredne turističke sezone. 
Tri primorske opštine koje su koristile deponiju na Lovanji, a čiji su osnivač opštine Kotor, Budva i Regionalni vodovod, nisu mogle da se dogovore o pronalaženju ni privremenog ni trajnog rešenja, jer niko neće smeće u svom dvorištu. Zbog toga će, kako je saopšteno iz Ministarstva turizma i zaštite životne sredine, Gordijev čvor neslaganja oko lokacije regionalne primorske deponije preseći vlada koja će i izraditi projekat studije lokacije. 
Prema studiji koju je uradila Svetska banka, od 15 mogućih lokacija na prvom mestu bila je dosadašnja deponija na Lovanji, druga Trešanjski mlin u Grblju, a među njima se nalazila i lokacija Velovići na području tivatske opštine. Prema mišljenju koje zasad preovladava u nadležnom ministarstvu, jedina lokacija koja zadovoljava standarde jeste Trešanjski mlin, ali ovaj stav nije konačan. Naslage otpada na Lovanji dostigle su visinu od petnaestak metara, a sada sledi ekološka sanacija i ozelenjavanje.
– U toku je izrada projekta ekološkog zatvaranja područja koje podrazumeva apsolutno ozelenjavanje i prilagođavanje prirodnoj sredini. Ovaj proces trajaće godinu dana – potvrdio je direktor "Lovanje" Đuro Perović.

Februar na mimozu miriše
Herceg Novi – Organizatori Praznika mimoze, manifestacije koja se od 1969. godine održava u Herceg Novom i mestima duž rivijere ovog grada, objavili su program ovogodišnjih fešti. Zvanično, Praznik mimoze počinje u petak, 1. februara, izložbom cveća u vili "Galeb", nekadašnjoj vili Josipa Broza, i otvaranjem izložbe vina u Institutu "Igalo". Uveče je na glavnom gradskom trgu zakazan koncert i svečano otvaranje. Najživopisniji deo Praznika mimoze, Fešta od mimoze, ribe i vina, zakazan je za 2. februar u Kumboru, Ženoviću i Baošiću. Istog dana uveče, u Institutu "Igalo" i hotelu "Plaža" održaće se dva maskenbala.
Za nedelju po podne u Institutu "Igalo" zakazan je dečji maskenbal, a uveče u Gradskoj dvorani "Park" međunarodna smotra folklora.
U galeriji "Josip – Bepo Benković" u četvrtak, 7. februara, otvara se 41. hercegnovski zimski salon. Naredna četiri dana na programu su pozorišne predstave za odrasle i decu, riblja večera uz mediteransku muziku, rok koncert na otvorenom.
Pored mnogobrojnih sportskih takmičenja Praznika mimoze, 16. februara u Institutu "Igalo" održava se međunarodni plivački miting. Istog dana je veče mediteranske pesme, a sutradan ponovo dečji maskenbal.
Evergrin koncert planiran je u Gradskoj dvorani "Park" za 22. februar. Karnevalska svetkovina održava se na Škveru 23. februara, dok je sutradan Mimozin matine u hotelu "Sun resort" sa dečjim programom.
Pored toga, do kraja februara održaće se i drugi programi Praznika mimoze od kojih se očekuje da u Herceg Novi privuku veliki broj gostiju, naročito iz Srbije i Republike Srpske, koji su tradicionalni posetioci februarskih fešti.
Ovih dana Turistička organizacija Herceg Novog promoviše Praznik mimoze u Užicu, Beogradu, Novom Sadu, Bijeljini, Banjaluci i Sarajevu. Pred početak fešte promocije će biti i u Podgorici.

Greda rimskog hrama na obali mora
Bar – U blizini stare autobuske stanice, na samoj obali mora, ispred ulaza u Luku Bar, iskopan je najznačajniji arheološki predmet u barskoj opštini poslednjih decenija. Trojica radnika izvadila su i očistila mermernu gredu i odmah o tome obavestili upravu Muzeja u Baru. Ova greda je, po mišljenju kustosa barskog muzeja Mladena Zagarčanina, dokaz da je civilizacija u barskoj opštini začeta na obali mora. – Prema ukrasima, može se zaključiti da se radi o arhitravnoj gredi antičkog hrama, koja je držala krovnu konstrukciju, najverovatnije iz II-III veka, iz rimskog imperijalnog perioda. Da bi u tom periodu neko mesto imalo hram moralo je da ima izdvojen socijalno-ekonomski stalež koji je živeo ili u obližnjim latifundijama, odnosno imanjima ili u okviru gradskog jezgra. Bez obzira na to šta je ovde u pitanju, naseobina se nalazila tik uz morsku obalu – veli Zagarčanin. Iskopan je, zapravo, komad mermera težak oko 500 kilograma, dugačak 1,80 metara i širok 40-50 centimetara. Bio je deo velike arhitravne grede, ukrašene dekorativnim elementima, karakterističnim za rimsku epohu: astragalima, lezbijskom kimom – trakom i akantusovim lišćem koji je po proporcijama gotovo identičan onim sa kapitela nađenog na Trikonhosu, najstarijem verskom objektu u regionu.
Po mišljenju Zagarčanina, u zemlji se svakako nalaze ostaci velikog antičkog hrama, što ukazuje da je ovde, u rimskom periodu, postojalo veće naselje.
– Sigurno je da nije u pitanju jedan komad nego ih ima više. U Baru na sve strane rastu zgrade. Moderni graditelji se ne osvrću na iskopine, nego ih zakopavaju u strahu da im ne budu zabranjeni građevinski radovi. Sada niče jedna višespratnica na mestu gde je bio Barski logor u Drugom svetskom ratu, na lokaciji za koju se pretpostavlja da je puna arheoloških ostataka. U Crnoj Gori ne postoji svest o značaju ovakvih iskopavanja. Građevinarima pogoduje inertnost nadležnih u Zavodu za zaštitu spomenika kulture sa Cetinja, koji na vreme ne šalju ljude da obave arheološki nadzor.
– U slučaju arheološkog nalaza, po zakonu, odmah se prekida sa građevinskim radovima. Inženjer-preduzimač mora hitno da obavesti nadležnu ustanovu. U nekim evropskim gradovima video sam u osnovama velelepnih građevina antičke ostatke, zaštićene pleksiglasom. Primer je banka u Veroni, napravljena na insuli antičke kuće. Kad dođete da podignete novac, dok čekate red, gledate antičke objekte, amfore... Ovde se i dalje misli da će to graditeljima odneti ogromne pare, a nije tako – zgrada samo dobija na atraktivnosti – objašnjava Zagarčanin. 
Kako saznajemo, odgovorni u Kulturnom centru Bar nameravaju da nagrade radnike koji su spasli ovaj antički dragulj. On će se, ubuduće, nalaziti u dvorcu kralja Nikole na Topolici.

Evropska praksa
Dostavljanjem Zakona o strancima parlamentu, Srbija je napravila još jedan korak ka beloj šengenskoj listi. Taj je zakon jedan u nizu tehničkih uslova koje Srbija mora da ispuni pred EU kako bi se otvorila mogućnost njenim građanima da putuju slobodno. U te "tehničke" uslove ubrajaju se i zakoni o putnim ispravama, o policiji, o agenciji za izgradnju azilantske zaštite, zatim tehničko opremanje granice, izgradnja sistema azilantske zaštite, itd.
Da li će Srbija dospeti na belu listu, naravno, zavisi od političke volje u EU. I ako pretpostavimo da ta volja postoji, ona (nam) neće biti od pomoći ukoliko se tehnički uslovi ne ispune. U tom smislu, koliko god izgledao marginalan, toliko je ovaj zakon veoma bitan.
Predlagač ovog zakona, međutim, nije propustio priliku da u njega unese restriktivne odredbe pozivajući se pri tom na sličnu zakonodavnu prasku na Zapadu. I nije prvi put da se evropska iskustva nekritički, bez razumevanja ili po nekom automatizmu, prepisuju u Srbiji. Kao što se u predlogu ovog zakona našla odredba o prijavljivanju boravka stranaca, tako je pre dve godine stupio na snagu Krivični zakonik prema kome se klevetanje može kazniti zatvorom do jedne godine.
Kao objašnjenje zašto za klevetu nije opstala samo novčana kazna, kako su glasile preporuke iz Strazbura, odgovor je po pravilu glasio da se zatvorom preti i u francuskom i u nemačkom zakonu. Što je, donekle, tačno. U Francuskoj je zaista postojao takav član zakona, ali je on u međuvremenu ukinut, kao što je nestao i u Bugarskoj, Mađarskoj, pa i Keniji i Sri Lanki.
Ono što je bitnije od samog čina ukidanja, jeste sudska praksa u Francuskoj i Nemačkoj. A praksa u tim zemalja kaže da zbog klevete niko nije osuđen na robijanje u poslednjih pedeset godina. Praksa je, ako može tako da se kaže, išla ispred teorije: u tim društvima, prosto, postojala je opšta, iako nepisana saglasnost o tome šta je to sloboda mišljenja. Te saglasnosti u Srbiji nema i zato teorija, odnosno zakonodavac, mora da bude ispred prakse, odnosno sudova. Dokaz je to što je jedan novinar (Snežana Nikolić iz novosadskog "Dnevnika") nepunih deset meseci od stupanja na snagu Krivičnog zakonika osuđen zbog klevete – šest meseci zatvora, dve godine uslovno.
Slično je s prijavom boravka stranaca. Takve zakonske odredbe zaista postoje u nizu zemalja EU –  Austriji, Nemačkoj, Holandiji. Ali se na Zapadu, kao što je to slučaj sa zatvorskom kaznom za klevetu, jednostavno ne primenjuju. Ne zato što takva mera bledo vonja na policijsku državu pa stoga nije politički korektna, nego zato što ne odgovara vremenu u kome se živi: ideji i praksi o slobodnom protoku ljudi, robe i ideja.
U ono prethodno, blokovsko, pa i paranoidno doba, prijavljivanje boravka stranaca je imalo nekog smisla: na taj način se saznavalo ko je strancu domaćin; ne manje važno je bilo saznati ko od domaćih kontaktira sa strancima. I ko je samim tim sumnjivo lice. A kako je Srbija poodmakla od Nušića, tu bi odredbu trebalo ukinuti pre nego što neki policajac – poput sudije u slučaju novinarke "Dnevnika" – ne odrapi nekog za 300 evra, koliko može da iznosi kazna – jer je svog gosta prijavio sa sat vremena zakašnjenja. Na kraju, uz svako poštovanje: policija nije ono što stranac (prvo) treba da upozna u Srbiji.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Ko će na kraju biti u pravu
Da li imam pravo da podelim sa vama jednu svoju nedoumicu, između niza nedoumica koje verovatno svi imamo, neki put više, neki put manje, neki put sa dozom ljutnje, začuđenosti da se one ponavljaju, kao ono da je Zemlja okrugla. Sad su na red došli oni koji govore da ne mogu da razumeju da je ovo područje opsednuto idejom teorija zavere. To se izgovara sa odmahivanjem rukom, sa onim posebnim izrazom lica kao kad se skida jedna dlaka sa crnog odela. Skoro svakodnevno od njih čujemo da ne postoje teorije zavere i da smo mi zavedeni teorijom zavere.
Govore kako je to nesporazum i da svet u stvari živi vrlo jednostavno, po prirodnim zakonima, cvetanje, pupoljci, lišće, plodovi, izvođenje kućnih ljubimaca i da se život odvija u idiličnoj predstavi jednostavnosti. To, opet, nije tako loše, bilo bi i poželjno, ali mi na to nismo navikli, a nismo ni tako naivni da ne tražimo odgovore na goruća pitanja, na teme dana, nesporazume, najave ratova. Jer, oni koji zagovaraju tezu da teorije zavere ne postoje zaboravili su na vrata koja vode u knjižare, biblioteke, u izloge knjiga, na sajmove knjiga na koje smo veoma ponosni, jer tu dolazi mnogo sveta, koji tumara, gleda eventualno i čita. A na sajmu knjiga polovina knjiga govori o zaverama, bivšim, sadašnjim i budućim. Teorije zavere postaju posebna kategorija znanja.
A šta znači zavera? To zavisi od toga da li je u pitanju žrtva ili zaverenik, član nekog društva ili više društava koja imaju plan, koja su čak i u sukobu interesa, u okviru već zacrtanih supertajni, ali raskrinkanih s boka. Kako se dolazi do tog bočnog razotkrivanja? Gomilanjem podataka, sistematizacijom po značaju, dobrim pamćenjem, povezivanjem činjenica, čak i onih naizgled najbeznačajnijih, najsporednijih, bočnih podataka. U sklapanju tih informacija, u jednom trenutku, dobiješ tu definitivnu istinu, naravno sa dozom strasti za tu vrstu saznanja i otkrivanja. Dobiješ podatak, nešto što je dobilo svoju konačnu formu. Dakle, planeri i plan definitivno postoje. Ali, možda je problem u samom izrazu teorija zavere. Teorija zavere spada u vekove koji su prošli. Mi smo u veku namere. Hajde da promenimo zaveru za nameru i da kažemo da danas i te kako postoje teorije namere. Jer, ako se zapitamo šta je konačan cilj društava oduvek pa do današnjeg trenutka, da li se to može u jednoj kratkoj, sažetoj rečenici izreći kao – Vladanje svetom? A ko želi da vlada svetom? – Svi. Kako se danas vlada svetom? – Modernom demokratijom (a da se podsetimo, grčki – demos=narod, kratos=vladati), apsolutnom i bespogovornom pokornošću koja poprima razne vidove i načine na koji se to sprovodi, ili preko berze. Imperija uma ostaje u bezumnoj igri, u kojoj su ljudi, nacije, životinje, teritorije, granice samo brojke na tabeli berzanskih izveštaja sa strelicama zelenim nagore i strelicama crvenim nadole, kao prst rimskog imperatora na gladijatorskim igrama.
Da li čovečanstvo napreduje ako ne planira uz pomoć crvene i zelene strelice na grafikonu života i smrti?

Brže do lekova u državnim apotekama
Zahvaljujući modernizaciji kompjuterskog programa u Apotekama "Beograd", koji će u objektima ustanove biti testiran ove nedelje, znatno će se ubrzati izdavanje lekova na recept, najavila je Olivera Gordić, direktorka ove institucije. Ona je objasnila da će to biti omogućeno pomoću bar-kod čitača, kojim će farmaceuti automatski provlačiti podatke sa novih zdravstvenih knjižica, čime će biti izbegnuto dugotrajno propisivanje na recepte, a čekanje ispred šaltera umanjeno. – Zaposleni će tada imati više vremena da se posvete promociji zdravlja i davanju saveta o lekovima. Najdostupniji zdravstveni radnik je upravo farmaceut, jer za razgovor sa njim nije potreban ni uput, ni najava da bi se došlo do pravih informacija o medikamentima, ishrani, nezi kože, zaštiti od sunčevih zraka – rekla je Gordićeva.
U ovoj kući, poznatoj po nekadašnjem nazivu Apotekarska ustanova "Beograd", planira se i otvaranje apoteke za ortopedska pomagala i sredstva za terapiju sportskih povreda, dok je specijalizovani program za stomatologe otvoren u apoteci "7. juli". Istovremeno je povećan i broj dežurnih apoteka da bi se izašlo u susret radno aktivnom stanovništvu koje u toku prepodnevnih sati ne stiže da podigne neophodne medikamente. Tako sada subotom, nedeljom i u vreme praznika od 7 do 19 sati dežuraju apoteke "Braća Kovač" u Krivolačkoj ulici, "Simo Milošević" u Ulici Patrisa Lumumbe, "Đuro Đaković" u Ulici majke Kujundžića i "Radomir Nikolić" u ulici Srpskih udarnih brigada.
– U svom sastavu obuhvatamo 103 apoteke i fokusirali smo se na otvaranju dežurnih objekata. Zbog toga smo zaposlili 25 mladih farmaceuta. Tako smo radno vreme produžili do 20 sati u apotekama "Avala", "Cerak", "Žagubica", "Dedinje" i "Kotež", dok će od sutra vrata ustanove "Stepojevac" radnim danima biti otvorena do 19 časova, a subotom do 12 sati. Vikendom i praznicima, ali i 24 sata dnevno, građani mogu da se snabdeju lekovima u apotekama "Sveti Sava" i "Prvi maj" u centru grada, "Zemun" i "Stari grad" u Lazarevcu, "Miroslav Trajković" u Požeškoj ulici i "Bogdan Vujošević" u Novom Beogradu – istakla je Gordićeva.
Apoteke "Beograd" imaju i pozivni (kol) centar u kome svi zainteresovani građani mogu da dobiju informacije o tome gde pojedine lekove mogu da nabave i kako da ih koriste. Stručnjaci ovog centra dnevno odgovore na oko 150 poziva, a pacijente zanima i koji su lekovi na pozitivnoj listi, koje su moguće zamene neregistrovanih lekova. Poboljšanju zdravlja i znanja doprinosi i akcija "Pitajte svog farmaceuta", gde korisnici mreža 062, 063, 064 i 065 slanjem odgovarajuće poruke na broj 3538 mogu da dobiju željenu informaciju o savetovalištima, putujućoj apoteci na zimskom odmoru, dežurnim objektima. Dešava se da roditelji nađu kod dece neki lek, pa da zovu farmaceute da bi ih pitali da li je možda reč o nekoj drogi.
– Gotovo svaka naša apoteka ima mogućnost izrade magistralnog leka na recept, odnosno može da izradi lek koji je lekar propisao, a nema ga na tržištu. To su najčešće lekovi za čir, kapi za oči i uši i drugi proizvodi za spoljašnju upotrebu – objasnila je direktorka Apoteka "Beograd".
Anketa o tome koliko su zadovoljni uslugama u ovoj ustanovi, u kojoj su učestvovala 2.262 ispitanika, pokazala je da je organizacijom rada zadovoljno 80 odsto ljudi, snabdevenošću 83 odsto, a ljubaznošću 88 odsto njih. Istraživanje je pokazalo da je najčešći korisnik usluga u prošloj godini bila žena, od oko 50 godina, osrednjeg materijalnog statusa. Oko 69 odsto ljudi je u apoteke dolazilo više od šest puta godišnje.
– Planiramo da obiđemo sve objekte i da ih slikamo, a zatim da krenemo u njihovo preuređenje koje podrazumeva novi vizuelni identitet u skladu sa simbolima grada Beograda. Uradićemo i redizajn ambalaže naših proizvoda, koji su odličnog kvaliteta, i Beograđanke treba da budu srećne što mogu da nabave takvu kozmetiku po povoljnim cenama – zaključila je naša sagovornica.
Zaposleni u ovoj ustanovi sa ponosom ističu da su se prošle godine okitili priznanjem "Oskar kvaliteta" za rezultate u oblastima upravljanja ljudskim resursima i zadovoljstva korisnika.

Neizvestan početak obnove Pančevačkog mosta
Niko od gradskih funkcionera ne može sa sigurnošću da potvrdi da li će preuređenje Pančevačkog mosta, koje je najavljeno za januar, zaista i početi ovog meseca. Sredinom decembra, Dragan Đilas, ministar bez portfelja u Vladi Republike Srbije zadužen za sprovođenje Nacionalnog investicionog plana, Zoran Alimpić, v.d. gradonačelnika, kao i nadležni iz CIP-a i "Železnica Srbije" najavili su da bi obnova Pančevačkog mosta trebalo da počne u prvim danima ove godine, kao i da su svi rokovi uveliko probijeni.
Međutim, još nije raspisan ni tender za izvođača radova, što je preduslov otpočinjanja ovog obimnog posla. 
Kako je rekao Nenad Bajić, šef Informativne službe Direkcije za građevinsko zemljište, nadležnost za izbor izvođača, kao i za nadgledanje popravke mosta preuzima Direkcija.
– Ove nedelje ćemo znati kada će tender biti raspisan. Za sada je teško reći da li će preuređenje "Pančevca" započeti u januaru, jer mi još nismo pregledali projektnu dokumentaciju koju smo dobili od CIP-a – rekao je Bajić.
Pančevački most je u nadležnosti Republike, odnosno preduzeća "Železnice Srbije", a Direkcija će učestvovati u obnovi sa 600.000.000 dinara. Grad će iz budžeta obezbediti 1,2 milijarde dinara, a opština Pančevo izdvojiće 200.000.000 dinara. Najviše novca za obnovu jedinog beogradskog prelaza preko Dunava obezbeđeno je iz NIP-a, čak 1,6 milijardi dinara. 
Preuređenje "Pančevca" trajaće, kako je najavljivano, dve godine, ali će za vreme radova saobraćaj nesmetano funkcionisati, jer je predviđeno popločavanje dela železničke pruge kuda bi prolazila motorna vozila. Stručnjaci sa Saobraćajnog fakulteta nedavno su upozorili da bi eventualno postavljanje pontonskog mosta na Dunavu ugrozilo rečni saobraćaj, ali gradske vlasti uveravaju da takva namera ne postoji.
– Pontonski most neće biti postavljen, jer za time nema potrebe. Međutim, mi ćemo svakako morati da razmišljamo o mostu na baržama koji bi bio u upotrebi za vreme popravke "Gazele" – istakao je Đorđe Bobić, glavni gradski arhitekta. 
Stručnjaci Saobraćajnog instituta CIP više puta su upozorili da se pojedini delovi mosta nalaze u veoma lošem stanju i da bi obnova morala da počne što pre. Milutin Ignjatović, generalni direktor CIP-a, rekao je da ne bi smela i dalje da se odlaže popravka "metalnih sanduka" koji predstavljaju najkritičnije tačke na mostu, kako ne bi došlo do ugrožavanja bezbednosti učesnika u saobraćaju.
– Ako obnova "sanduka" ne počne odmah, CIP-ov projekat će postati zastareo i moraće da se radi novi. Zbog toga bi bar opravka "metalnih sanduka" trebalo da počne ovih dana, a ostatak "Pančevca" može da sačeka proleće – naglasio je Ignjatović.
Za izradu CIP-ove projektne dokumentacije, koja je obavljena još 2001. godine, utrošeno je oko 700.000 evra, što znači da bi izrada nove predstavljala dodatno opterećenje za poreske obveznike.  
Pančevački most, čija je prva verzija izgrađena 1935. godine, dnevno prelazi od 70.000 do 120.000 vozila, što je znatno više od dozvoljenog broja. Ipak, stručnjaci uveravaju da su i železnički i drumski deo ove saobraćajnice zasad bezbedni.

Zabava u kreativnim radionicama
Mnogi osnovci i srednjoškolci, koji ovih dana uživaju u zimskom raspustu, vratiće se u škole sa novim znanjima i umećima, zahvaljujući programu oko 30 kreativnih radionica koje finansira Sekretarijat za sport i omladinu i Sekretarijat za obrazovanje. Mladi će moći da ispolje svoj umetnički dar izrađujući slike, ikone, grnčariju, stripove ili školske časopise, steći će nova znanja iz oblasti ekologije, istorije, lepog ponašanja, a oni koji su se uželeli planinskog vazduha ići će na jednodnevne izlete na Avalu i Divčibare.
Radionice koje je organizovalo udruženje "Prijatelji dece Beograda" izazvale su veliko interesovanje učenika i ostalo je još vrlo malo slobodnih mesta.
– Najviše đaka odlučilo se za radionice slikarstva, stripa, ikonopisa, avio-modelarstva. Program koji smo uveli prvi put ove godine, slikanje na tekstilu, takođe je privukao veliki broj zainteresovanih – kaže Aleksandar Lazović, sekretar udruženja.
Mladi će se upoznavati sa procesom izrade umetničkog dela od početka do kraja. Tako, učenici koji izaberu radionicu slikarstva uče tehniku ulje na platnu: od pravljenja rama i pripreme platna do samog slikanja. U okviru ovih radionica, učenici će osmišljavati bedževe sa logotipom svoje škole. Najbolje idejno rešenje izabraće ostali učesnici, a prva tri rada biće nagrađena.
Umetnička dela koja nastanu na ovim radionicama biće izložena u martu u foajeu Starog dvora. Programi su namenjeni učenicima od petog razreda osnovne do trećeg razreda srednje škole.
Osnovci od četvrtog do šestog razreda sa teritorije opštine Novi Beograd putovaće kroz prostor i vreme zahvaljujući predavanjima iz istorije, etnologije, geografije, koja organizuje "C 31– Centar za kulturu dečijih prava". Đaci će učiti o životu drevnih Egipćana, starom Rimu i istoriji srednjeg veka, a upoznavaće se i sa stranim zemljama, Meksikom, Finskom, Španijom…  
– Učesnici će dobijati istraživačke zadatke, na primer, da naprave kostim iz određenog perioda srednjeg veka, da pokušaju da dramski predstave istorijske likove, skuvaju nacionalno jelo Meksika, ili da nauče kako se pozdravljaju Finci – kaže Maša Avramović iz "Centra za kulturu dečijih prava".
Autori ovog programa su studenti pedagogije, istorije, arheologije, grafičkog dizajna i socijalnog rada i socijalne politike, čiji je cilj bio da deca, promišljajući o drugim zemljama i istoriji starog i srednjeg veka, razmišljaju i o sopstvenoj istoriji i tradiciji.
Na neke od radionica đaci će moći da povedu čak i svoje kućne ljubimce. Dečiji kulturni centar Beograda osmislio je predavanja za mališane predškolskog i nižeg školskog uzrasta u okviru kojih će oni učiti više o pravilnoj nezi, ponašanju i navikama, kao i životnom veku svog kućnog ljubimca. Ovo udruženje organizovaće i novinarsku, dramsko-literarnu, baletsku i modnu radionicu.

"Okupacija" na četiri točka
Veliki problem sa kojim se svakodnevno suočavaju Novobeograđani je pomanjkanje parking mesta. Borba za parče slobodnog prostora za četvorotočkaša počinje od ranih jutarnjih sati. U nju su uključeni rodbina, komšije, čak i trgovci u trafikama, koji SMS porukama obaveštavaju svoje prijatelje čim se oslobodi neko mesto. Saobraćajni stručnjaci su izračunali da u ovom delu grada čak 20 automobila konkuriše za jedno parking mesto. Poslednjih deset godina Skupština grada i opštinske vlasti pokušavaju da reše ovaj problem, ali za sada bez većeg uspeha. Đorđe Bobić, glavni gradski arhitekta, podseća da je Generalnim planom predviđeno da uz izgradnju stambenog ili poslovnog objekta treba da bude napravljen i odgovarajući parking prostor. Prema njegovim rečima, investitor koji sagradi poslovni objekat od 80 kvadrata ima obavezu da napravi jedno parking mesto.
– Problemi sa parkiralištima u Novom Beogradu nastali su zato što se prilikom izgradnje stambenih zgrada odstupilo od propisanih uslova. Pre dvadesetak godina nije bilo mnogo vozila, pa ni ovaj propust nije bio izražen kao danas, kada gotovo svaka porodica ima automobil – kaže Bobić.        
Zoran Pavlović, član Opštinskog veća Novog Beograda, kaže da problem datira od sedamdesetih godina prošlog veka, kada su građeni blokovi pored Save i bežanijski blokovi. Tadašnje urbanističko pravilo glasilo je da na četiri stana dolazi jedno parking mesto.
– Niko nije vodio računa da će standard građana porasti i da će svako domaćinstvo imati automobil i ceh zbog takve politike plaćamo sada. Poslednjih deset godina investitori u blokovima 44, 45, 61, 62, 63, 64 i 70 nisu ispoštovali pravilo da ukoliko grade stanove moraju da sagrade i garaže – ističe Pavlović.
Najkritičnija situacija je u Bloku 70 gde nedostaje više od 2.000 parking mesta. Problem je veći, jer se tamo nalazi takozvani Kineski tržni centar, zbog čega su automobili "načičkani" na kolovozu i trotoaru. Da bi sačuvali "svoje" mesto, stanari obližnjih zgrada su lancima ogradili parkirališta. 
Pavlović kaže da bi nedovoljan broj parking mesta mogao da se privremeno reši, izgradnjom montažno-demontažne konstrukcije "fast parka", u dva nivoa, za 171 vozilo.  
– Muke Novobeograđana mogu da se reše preraspodelom oko 70.000 kvadratnih metara zelenih površina, ili da se izgrade komercijalne i javne garaže. Oba načina zahtevaju ulaganja i nemoguće ih je sprovesti u kratkom vremenskom periodu – kaže Bane Arsenijević iz "Parking servisa".

Nemoć države
– Šta se, pobogu, danas događa sa našom decom?! – uzviknula je nedavno na malim ekranima Svetlana Ceca Bojković, glumica. Nije rekla da li misli na decu ubice od 13 godina, ili uopšte na ponašanje najmlađih. Mnogo odgovora na njeno pitanje pokušali bi da daju brojni psiholozi, pedagozi ili sociolozi, ali bi, čini se, veoma teško mogli da odgovore na aktuelna zbivanja u Osnovnoj školi "Rade Končar" u Zemunu. Tamo su, podsetimo, đaci sedmog razreda zapalili školske prostorije. Neko bi to nazvao đačkim nestašlukom, mada bi zdravorazumski gledano teško mogao taj čin da se podvede u kategoriju ponašanja dece od 12 ili 13 godina. Da nevolja bude još veća, ta deca će nastaviti školovanje u istom razredu te iste škole. Vladimir Todić, gradski sekretar za obrazovanje, reći će da zakon ide naruku toj mladeži, da je vandalizam kod tog uzrasta u porastu i da su nadležne vlasti u školi, gradu i državi nemoćne da preduzmu bilo kakve mere. Još kad se tome doda podatak da bez saglasnosti roditelja nije mogućno preseliti tu decu u drugu školu, a u ovom slučaju roditelji nisu saglasni, zamešateljstvo postaje kompletno. Kako je to kod nas moguće? Zar se to isto dešava u engleskim ili francuskim koledžima, a njihove države bespomoćno šire ruke i gledaju na takve pojave blagonaklono? Neće biti da je tako, zasigurno. Pa zar je nama onda teško da prepišemo šta su ti ljudi predvideli za takve situacije. Sve držeći se svoje, odnosno zakonske regulative Evropske unije. Ovako, nemoć naše države deluje besmisleno i jadno pored toliko mislećih ljudi u školama, prosveti, ministarstvima raznim ili klupama skupštinskim.
Nemoć države, ali drastična, ogleda se i u stanju na beogradskim rekama, tačnije splavovima. Podatak da od oko 180 postojećih plutajućih kafana svega dvadesetak odgovara postojećim zakonskim propisima više je za Riplijevo "Verovali ili ne", nego za naše razumne glave. To je naša stvarnost. Na ta mesta svakonoćno dolaze hiljade mladih ljudi tražeći zabavu i provod ne sanjajući da svoj život izlažu velikoj opasnosti. Najnoviji primer potapanja splava "Heven" u novogodišnjoj noći na kojem se okupilo 1300 ljudi samo je prava slika postojećeg stanja. Gde se tu ogleda nemoć države? U činjenici da je malo nadležnih inspektora koji bi skupili hrabrost i obavestili vlasnika splava da mora da stavi katanac na vrata, jer ne poštuje elementarne zakonske uslove poslovanja. I to razmišljanje ima opravdanja kada oni pretpostavljaju, najverovatnije s razlogom, da bi u tom trenutku onako obučeni sa sve papirima završili u hladnim vodama Save ili Dunava. Takva situacija održava se godinama. Naočigled nemoćne države koja je i na tom polju ustuknula pred mafijom.
Primer treći. Objavljeno je u medijima da su Gradski sekretarijat za saobraćaj i Policijska akademija potpisali ugovor o izradi "Studije o saobraćajnim nezgodama na prolascima magistralnih puteva kroz Beograd u kojima je bilo i nastradalih lica". Ideja za svaku pohvalu, uz neizbežno pitanje: da li su tek podaci za proteklu godinu naterali nadležne na taj korak? Jer, lane se na tim putevima dogodilo više stotina saobraćajki u kojima je život izgubilo tridesetak osoba, povređeno je lakše ili teže više od šest stotina lica, o materijalnoj šteti da se i ne govori. Zar je država bila toliko gluva i slepa da na Ibarskoj magistrali ili Obrenovačkom putu koji decenijama povezuju predgrađa sa centrom grada tu studiju već nije izradila u stotinu verzija? I zar nadležni nisu dosad shvatili, pored svih velikih vizija, da je neosvetljenost tih saobraćajnica jedan od najvažnijih uzroka tih nesreća? Kao da nikada dosad nisu prošli tim drumovima. 
Nemoć države, ili neodgovornost onih koji u ime države brinu o tome. Verovatno – i jedno i drugo.

Mačkat preplavljen pršutom
Mačkat – Bila je, evo, i prošla još jedna "Pršutijada" u Mačkatu pod Zlatiborom, selu dobrih domaćina, majstora u pravljenju najbolje pršute, slanine, kobasice na tradicionalan način. Opet se pod sajamskom šatrom, u porti mačkatske crkve, i jelo i pilo, uglas pevalo i u kolu igralo, na štandovima pazarilo i u prazniku za oči uživalo. Pršuta je Mačkat u minulih tri dana prosto preplavila, a stotine automobila s registracijama iz raznih gradova Srbije, Crne Gore, BiH, svuda razasutih oko šatre, potvrdili su da je "Pršutijada" od lokalne prerasla u manifestaciju šireg značaja.
Organizatori ovog sajma suvomesnatih proizvoda – Skupština opštine Čajetina, TO Zlatibor i proizvođači koji su ovde izlagali – ne kriju zadovoljstvo zbog dobre posete i događaja koji je protekao bez ijednog problema.
– Ovo je, nema sumnje, najbolja i najsadržajnija dosadašnja "Pršutijada" – sumirao je utiske predsednik Organizacionog odbora ovog sajma Milan Lazović. – Procenjujemo da je bezmalo 20.000 posetilaca tokom minula tri dana prisustvovalo ovom događaju. Proizvođači su se predstavili u pravom svetlu, prikazali ono u čemu su nenadmašni, a u organizaciji sajma je sve besprekorno funkcionisalo. Zahvalni smo Ministarstvu poljoprivrede na pokroviteljstvu, a Mačkat, kao selo vrednih i uspešnih ljudi, kod tog ministarstva će konkurisati za donaciju od 50 miliona dinara koja se obezbeđuju za deset odabranih sela u Srbiji. Da uložimo u infrastrukturu ili napravimo halu za naredne "Pršutijade".
I sve se rumenelo bojama pršute i mesnate slanine pod sajamskom šatrom na tezgama koje su se pod teretom dimljenog mesa povijale. A bilo je tu i atrakcija: najduža goveđa pršuta od 3,1 metra vlasnika Dragana Kurćubića iz Krive Reke, pa najduža kobasica dvostruko duža, vlasnika Zorana Šopalovića iz Mačkata. Došli  su i neki majstori–mesari iz Pirota, pa iznenađenim Zlatiborcima predstavili svoju "peglanu" kobasicu koja se pravi od junećeg, ovčijeg ili kozjeg mesa, pa suši na promaji, bez dima.
A ugledni gost iz Nemačke, prof. dr Klaus Treger, direktor Instituta za tehnologiju mesa u Kulmbahu, hvalio je ovdašnje proizvode i posebno uživao u ovčijoj pršuti i stelji. Seckao mu ih je, svaki čas nudeći gosta, ovdašnji domaćin Drago Šopalović, pa govorio, onako šapatom, da je to "užička vijagra". 
Što se tiče prodaje pršute, slanine, kobasice... na "Pršutijadi" ni ona nije bila loša, pričaju proizvođači. Mada, napominje Milena Šopalović, supruga jednog od najznačajnijih ovdašnjih proizvođača Zorana, nije presudno na ovom sajmu mnogo prodati.
– Važnija nam je marketinška korist, što ljudi s raznih strana dolaze, vide i probaju naše proizvode, pa kasnije naručuju. Ove godine posećenost je najbolja do sada, a "Pršutijada" je za nas kao svetkovina, prilika da uživamo u jednom ovako zanimljivom događaju – veli Milena Šopalović.
Ovde je juče i te kako uživao proizvođač Milija Brković iz Kačera, koji je sajamski pobednik u kvalitetu, s pet osvojenih velikih zlatnih medalja. Raširenih ruku paradirao je ovaj stari domaćin sajamskom šatrom, dok su ga pratili trubači višestrukog dragačevskog pobednika Veljka Ostojića. Razloga za zadovoljstvo imala je i firma "Zlatiborac" Aleksandra Stojanovića, koja je ovde ovog puta učestvovala samo revijalno. Njen štand na sajmu žiri novinara ocenio je najlepšim, ispred štandova Zorana Šopalovića iz Mačkata i Miloša Radovanovića iz Šljivovice.
A uz sve viđeno, bilo je ovde i izložbi ručnih radova, i predavanja o poljoprivredi, pa i setnih pesmi izvornih. "Kućo moja, okrečena belo, svi su momci napustili selo", pevala je iz sveg glasa grupa momaka obučena u narodnu nošnju. Drugde možda, ali u domaćinskom Mačkatu i okolini se dobro radi, svega ima i selo niko ne napušta.

Herojeva kuća strave
Savinac – Sela Šarani i Drenova imaju zajedničku varošicu Savinac. Ime mu je po našem najvećem svecu čiji je konj, po legendi, ovde u kamenu otisnuo kopito, a iz otiska potekla voda. Ali, o tome neće ovde biti ni slova više. U Drenovi smo, u rodnoj kući Dragomira Draževića, narodnog heroja iz NOR-a. Poginuo je, baš kao i sva tri njegova sina Branko, Miloš i Dušan, u ratu. Uspomenu na njega "dično pokolenje" čuva u imenu jedne ulice u Gornjem Milanovcu i u bronzanom poprsju na Brdu mira. Plamičak sećanja na heroja još tinja u rodnoj kući, a neće dugo: sinovac Jovan i sinovice Čedina i Borka, sve troje bez poroda, davno su prošli zenit života. 
Herojeva rodna kuća! Da li ste gledali engleski film "Pad kuće Ašerovih"? Ambijent hičkokovski, nedostaju samo glumci i – radnja bi mogla da krene. Pod zemljani, iz sobe se, kroz tavanicu i krov, vidi parče neba, kreč na zidovima od pre nekoliko decenija; šporet, astal i jedna stolica, dva kreveta – čitav nameštaj. Posvuda višegodišnja čađ i paučina. Ima sijalica, ali sedam godina ne svetli: neplatišama isključena struja. 
Jovan (78), kao lik sa Gojinih slika, stvaranih pred kraj života, u poluludilu. Čedina (72), nepokretna, šlogom za postelju prikovana. Najmlađa Borka (64) i sama je oronula od brige i nemaštine.
To vam je rodni dom narodnog heroja i trojice njegovih sinova palih "za slobodu svojemu narodu". 
– Bila je naša kuća nekada od jačih u selu, ali vreme je učinilo svoje, a ljudi nisu učinili svoje. Nisu čak ni u vreme kad su borci NOR-a bili na ceni. Jeste, posećivali su nas iz boračke organizacije, predlagali da se kuća pretvori u spomen-dom našeg strica i naših rođaka, istovarili su u avliju dva kamiona šljunka, pa su posle i to oterali na drugu stranu – priča nam Borka, mirno, starački, pomirena sa sudbinom. 
Miliša Nikolić, predsednik Mesne zajednice "Savinac", reče da su bili spremni da poprave kuću, ali da se sa "ukućanima nikako nije moglo razgovarati", da su "čudni ljudi", pa je šljunak odvezen na drugu stranu. U OO Subnora u Gornjem Milanovcu šire ruke, nemoćni su, nemaju nikakvih sredstava ni uticaja. Lebdi logično pitanje: zašto su propustili tolike decenije kad su imali i para i ugleda.
Saznajemo još da Draževići po vodu idu na izvor, gotovo sat hoda do tamo i natrag, a kad su snegovi visoki odu kod prvog komšije s flašom. Komšija ne brani, ali se namršti, nije mu po volji. Jovan uglavnom ćuti – govore njegove krupne, unezverene oči. Čedina i da hoće ne može da izusti reč. Govori samo Borka: 
– Dobijamo pet hiljada dinara mesečne pomoći, taman da sestri kupimo lekove i pelene(!). U kući imamo brašna, zejtina i šećera, svega pomalo, i dve-tri sveće da se, uveče, možemo gledati. Tako nam namenjeno da brat i nas dve sestre živimo bez bračnih drugova, niti se on ženio, niti smo se mi udavale. Tja, sudbina, valjda.
Teško je, bez velike potrebe, duže ostati u Draževića "kući bez kuće". Odlazimo preko avlije brzo, kao da bežimo, kao da smo i sami krivci. Prolazimo kroz oronulu avlijsku kapiju, usamljenog svedoka da je oko kuće nekad bila ograda koja je, kad mećava s planine Rožanj odseče Draževiće od sveta – direk po direk, letva po letva – završila u čađavom šporetu.
Januar opet zavejava snegom prtine i zečje tragove po Drenovi. Mogu li ikakvi snegovi beli zavejati trag nečijih zaborava i nebrige, toliko dubok trag u rodnoj kući narodnog heroja?

Slavsko kupanje
Vranjska Banja – Kako i dolikuje, uz zvuke trube, klarineta, harmonike, tarabuke i goča, ali i obavezne pečene ćurke, guske i mnoštvo ića i pića, veliki broj pravoslavnih Roma s juga Srbije tri dana slavi Sv. Vasilija kao krsnu slavu. U Vranju se to radi po tradiciji staroj više stotina godina, dok je u Vranjskoj Banji obavezno i ritualno kupanje i pranje veša. – I pored toga što je prošle noći napolju bilo minus sedam stepeni, mi smo, poštujući tradiciju i običaj, izašli i "izbanjali" se (okupali) u bazen vruće mineralne vode, odmah pored Banjske reke – veli Sane Alilović dok se oblači i požuruje suprugu Rustu da završava sa pranjem veša, jer za večeru očekuju goste.
Dok mali Nebojša, držeći tarabuk, krupnim kestenjastim očima gleda u posluženje odakle se oseća miris grejane rakije i vruće ćuretine i guščetine postavljene za starije koji se kupaju. Sane mu prekida uživanje.
Inače, ranijih godina pričaju nam Salko, Alil, Beka i Vale, kad se imalo više para, organizovano je bogato slavlje i doček. Sada je to skromno. U Vranju su Romi mnogo organizovaniji. Održavaju priredbe i takmičenja, a biraju se i najlepša Romkinja (mis) i najlepši Rom (mister). U bazenu i pored njega uz meze i grejanu rakiju nikome od prisutnih ne smeta što je temperatura nekoliko stepeni ispod nule i što je samo metar i po od bazena mraz i led. Čuju se razne priče, dogodovštine i šale, pa i:
– Sigurno ste čuli za onu priču kada su, kao navodno, Romi organizovali grupni seks – priča Alil i nastavlja: – E, pa pitali novinari i drugi čoveci Trajče da im objasni kako to izgleda, a on počeo:
"To ti je jedna prostorija, sa ’zagušljivo’ (prigušeno) svetlo, zagrejana vrelac. U njuma (sobu) ulaze muški i ženski. Kad se skinu svi goli ugasi se svetlo."
"I šta dalje", pitali su znatiželjno svi.
"Ništa! Svaki si čuva svoje stvari!", odgovorio je hladnokrvno Trajče.
Ova Alilova priča je razgalila sve pa u dobrom raspoloženju počeše da pričaju mnoge dogodovštine sa pijace ali i drugih mesta gde Romi trguju i rade. Tako je nezaobilazna priča o Asanu kubedžiji koji, kada su mu pre tridesetak godina došli inspektori i poreznici i pitali ga: "A be, Ase, kol’ko to dece ti imaš?" A on kao iz topa odgovorio: "Osam, oćete da vi ufatim jedno".
Iz daljine se čuje muzika. Trube ječe u obližnjoj kući, a nešto dalje sa razglasa "biju najnoviji hitovi Zvonka Demirovića" i turbo folk.

"Stara Raška" deci Raške
Raška, Sjenica – Oko 200 mališana iz siromašnih porodica u opštini Raška se za Božić radovalo poklonima. Darodavac je Humanitarna organizacija "Stara Raška" sa sedištem u Beogradu i sa osnovnim ciljem da pomaže sve ređim i sve siromašnijim srpskim porodicama u Raškoj oblasti. Božićnim poklonima radovalo se i oko 200 mališana u sjeničkoj opštini i nešto manji broj u Novom Pazaru i Prijepolju. – Spiskove dece, kojima smo sem poklon paketa "Soko Štarka" dali i po 5.500 dinara, sačinile su opštinske službe i mesne zajednice – kaže predsednik "Stare Raške" Vojin Vučićević. On dodaje da je svestan da božićni pokloni ne mogu da mnogo promene život dece, ali ovim potezom organizacije na čijem je čelu podseća na svoje postojanje i ciljeve.
– Očuvanje nacionalne strukture stanovništva u Raškoj oblasti je ključ stabilnosti srpske države. Pomozimo našem narodu u Raškoj oblasti da se izvuče iz siromaštva, da ojača materijalno i da tamo ostane, stoji u programu ove humanitarne organizacije što i Vučićević često ističe.
U tutinskoj opštini Srba je svega nekoliko stotina. U srpskim selima novopazarske i sjeničke opštine kao i u Polimlju sve je više praznih kuća ili staračkih domaćinstava, a dečiji plač se sve ređe čuje.
– Naša je praksa već nekoliko godina da srpskim porodicama u ovom kraju u kojima se rodi treće dete darujemo po 15.000 dinara, za četvrto dete dajemo 20.000, a za peto, a takve porodice su nažalost, prava retkost, 25.000 – objašnjava Vučićević nastojanje "Stare Raške" da makar uspori haranje "bele kuge" selima jugozapadne Srbije.
Humanitarna organizacija "Stara Raška" sa istoimenom "sestrinskom" organizacijom iz Toronta, i uz darežljivost Srba iz dijaspore, prikuplja sredstva ne samo za prigodne poklone nego i stvaranje boljih uslova da bi u selima ovog dela Srbije moglo da se živi. Do sada je uloženo oko milion evra u razne donacije. Već je nabavljeno 10.000 sadnica pitomog lešnika, koje će na proleće aktivisti ove organizacije podeliti mladim domaćinima u Raškoj oblasti. Radiće se tako i narednih pet godina.
"Stara Raška" je podržala i skromnim darovima pomogla pešterske momke, koji su od pre godinu dana svoje životne saputnice počeli da dovode iz okoline Skadra u Albaniji. Vučićević priča o planovima da se na planini Javor, kod Sjenice, obnovi tradicionalni sabor gde bi organizovano došlo stotinak devojaka iz Albanije, zatim da se osnuje Udruženje mladoženja "albanskih zetova".
– Sve to, kaže Vučićević, ima za cilj da se srpska sela u Raškoj oblasti ne isprazne. Ako odseljeni neće da se vrate, naći će se valjda oni koji su spremni da svoje imanje i napuštenu kuću ustupe nekoj raseljenoj srpskoj porodici.
Sam Vučićević će, kaže, za primer nekome ko hoće da živi pod Javorom, ustupiti svoju kuću i 70 hektara imanje.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Grad zavadio opštinu
Subotica – Dobijanje statusa grada, koji je Subotica tražila već gotovo pune dve decenije, umesto za sada neizvesne koristi dodao je još jedan razlog za nove političke podele u javnom životu. Polemika je nastala oko toga kako bi grad Subotica ubuduće trebao da bude organizovan, a ovo pitanje u prvi plan «gurnuo» je stav Saše Vučinića, predsednika Demokratske stranke, da je njihovo mišljenje da u Subotici ne treba formirati zasebne opštine. Uostalom, i Zakon o teritorijalnoj organizaciji Srbije kaže da grad u svojoj organizaciji može da predvidi opštine. 
Mirko Bajić, pokrajinski poslanik i odbornik Narodne demokratske stranke Vojvodine, na konferenciji za novinare oštro je ocenio da "Saša nema pojma šta govori" i da je neshvatljivo da ovakvim stavom pokušavaju da građanima uskrate i ovaj mali oblik decentralizacije vlasti. Bajić je svoje obrazloženje proširio i stavom da niko nema pravo da određuje da li će se formirati opštine u sredinama koje su pretežno jednonacionalne, odnosno da pravo na formiranje opštine treba da imaju velike prigradske mesne zajednice, bez obzira na sastav stanovništva.
Stav DS-a kritikovao je i opštinski odbor SPO-a pitajući kakav je to model decentralizacije za koji se demokrate zalažu i tvrdeći da će novom organizacijom opština na gubitku biti stranke koje profitiraju na pljački građana, što neće biti moguće u malim opštinama gde je kontrola građana neposredna.
Politička prepucavanja za sada su, očigledno, deo predizborne kampanje jer nema nijednog zvaničnog zahteva za formiranjem opština unutar grada, niti postoji ijedan kvantifikovani pokazatelj ekonomske i finansijske koristi koju bi novoproglašeni gradovi od ovog statusa trebali da imaju. Kada je sredinom prošle godine Subotica bila domaćin predstavnicima desetak opština koje su sada dobile status grada, ispostavilo se da nijedna lokalna samouprava nije izradila računicu o tome šta im donosi status grada, ali da je to i uslovljeno promenama zakona jer je umanjena razlika između finansiranja gradova i opština. Tako je dobijanje statusa grada od nekada ekonomske, sada postalo više kulturološka kategorija.
Ipak, "spuštanje" nivoa vlasti moglo bi da pomogne u rešavanju nagomilanih, pre svega komunalnih problema sadašnjih mesnih zajednica za koje opština nije imala sluha. Tako Grgo Kujundžić, predsednik Saveta Mesne zajednice Palić za "Politiku" kaže kako se o njima stalno govori kao o turističkom centru a imaju više neasfaltiranih i neosvetljenih ulica nego pojedina sela u okolini.
– Mi bismo to sigurno brže rešavali, i prethodni sastav mesne zajednice imao je velike ambicije da Palić postane opština, međutim, to više nije pitanje građana već politike. Kako političke partije odluče, tako će se i dogoditi, a ne verujem da će se u našem statusu bilo šta menjati do lokalnih izbora, kaže Kujundžić.

Preko evropskog prvaka u Peking
Srbija će igrati na olimpijskom turniru za odbojkaše u Pekingu u avgustu ove godine. U finalu kvalifikacija u Izmiru, sa kojih je samo prvo mesto donosilo olimpijsku vizu, naša reprezentacija je savladala evropskog prvaka Španiju s 3:2 (24:26, 16:25, 25:19, 25:15, 17:15).Bio je naš tim na teškim iskušenjima. Prvi set su posle velike borbe dobili Španci. U drugom je evropski šampion delovao kao kaznena ekspedicija. Verovatno se posle toga svakome kome je srce kucalo za Srbiju sledila krv u žilama, jer je izgledalo da nema sile koja bi mogla da zaustavi razgoropađenog protivnika.
Preobražaj jaganjaca u lavove
Ali, ta sila se pojavila. I nije se pojavila negde sa strane, nije došla kao pomoć. Ta sila je nikla u samim našim odbojkašima. U trećem i četvrtom setu su očitali lekciju zvanično najboljoj reprezentaciji na Starom kontinentu, a u petom, nalik na borbu teškaša u kojoj se zada i primi bezbroj udaraca, ali se na to ne obraća pažnja dok nokaut ne reši ko je bolji. 
Na kraju su naši odbojkaši leteli od sreće. Obavili su ogroman posao, izborili su se za odlazak na najveće svetsko takmičenje – na Olimpijske igre. Špancima preostaje da zacele rane, pa u maju na popravni.
Do pre nekoliko godina, dok je naša stara garda bila u zenitu, ovakav uspeh bi bio nešto što se podrazumeva. Nije ni sada čudo, ali mnogo znači za podmlađenu ekipu u kojoj su iz onog zlatnog doba samo Nikola Grbić i Ivan Miljković. Treći musketar Andrija Gerić zbog povrede u prvom setu polufinala nije mogao juče da igra.
Naš tim je izdržao dva teška udarca u prva dve seta. Prvi je izgubio na razliku (26:24) što može da ostavi duboku ranu. Još teže je bilo da se preboli drugi u kome kao da su samo Španci igrali (25:16). 
Kakav je to čarobni štapić između drugog i trećeg seta našao selektor Igor Kolaković, šta se to dogodilo, pa da umesto jaganjaca, koji su posle drugog seta otišli na klupu, na treći set izađu lavovi, verovatno niko ne bi mogao da objasni sa stoprocentnom sigurnošću. Ali, upravo se to dogodilo.
Nisu Španci naivni, da jesu ne bi bili evropski prvaci, pa da pomisle da su završili posao posle dva seta. Hteli su oni da u jednom naletu završe posao, ali nisu mogli. 
S druge strane mreže je pred njihovim očima iz minuta u minut izrastao div pred kojim su bili sve nemoćniji. Bila je milina da se gleda kako naši odbojkaši sve stižu, kako posle njihovih smečeva lopta kao da nije lopta nego projektil, kako prave neprobojne bedeme na mreži...
Naplata u petom setu
Sve je to, međutim, tek trebalo da se naplati u – petom setu. Bilo je odlično rešenje da Miljković prvi servira, jer nam je odmah doneo prednost od 2:0. Potom je Kovačević osvetlao obraz i doneo nam vođstvo od 4:1. Ali, moralo je i Špancima da krene, pa se na promenu strana otišlo s njihovom prednošću od 8:6. Brzo smo izjednačili (8:8) i od tada je to bio megdan samo za one s čeličnim živcima, za one sa srcem jakim kao Kalemegdan, za one koji su kadri stići i uteći i na strašnome mestu postojati.
Poveli smo s 10:9, onda su Španci imali 11:10, 12:11 i 13:12, pa smo se izborili za 14:13 i 15:14 za nas. Izjednačenje je protivniku donelo "pecanje" i to kao da je označilo da on više ne može sam da zada udarac. Zapeli su Španci iz petnih žila, načinili pravi podvig kad su nekako ukrotili Miljkovićevu bombu, ali, ipak, nisu mogli u nastavku te akcije da nas spreče da osvojimo poen, kojim je udaren pečat na olimpijsku vizu za Peking na kojoj piše: Srbija.
Posle pobede u finalu kvalifikacionog turnira za Olimpijske igre našim odbojkašima je sa srca pao ne kamen, nego tašmajdanska stena. Selektor Igor Kolaković je neposredno po osvajanju olimpijske vize kazao sledeće:
– Ovo je bio istorijski meč. Odlazak na Olimpijske igre je od ogromnog značaja za srpsku odbojku. Bilo je onih koji nisu verovali da ćemo da iskoristimo već prvu šansu, a sada, kada je sve prošlo, mogu da kažem da ćemo u Pekingu da idemo na medalju. Finale je bilo teže od svih utakmica, ali smo strpljenjem, upornošću i velikom željom ostvarili cilj. Imali smo ovde igrače koji ne vode glavnu reč u svojim klubovima, Janića, koji je bio operisan, povređenog Gerića, koji je finale preležao u hotelskoj sobi, Miljkovića koji je silno želeo uspeh, kapitena Grbića, koji je dao sve od sebe... Meni je ovo prvi put da budem na olimpijskim igrama, što je san svakoga od sportiste do fizioterapeuta. 
Dvorana: Halkapinar. Gledalaca: 1.000. Sudije: Nešer (Izrael) i Gop (Francuska).
SRBIJA: Kovačević, N. Bjelica, Janić, Vl. Petković, Mitrović, Samardžić, N. Grbić, Nikić, Miljković, Starović, Podraščanin. Selektor: Kolaković.
ŠPANIJA: Suela, Perez, Seviljano, Flores, Valido, M. A. Falaska, Subijela, G. Falaska, Molto, Garsija-Tores, F. Rodrigez, I. Rodrigez. Selektor: Mendez.S. R.

Turnir bez stalne adrese
U Melburnu je počelo 91. međunarodno prvenstvo Australije, jedan od četiri najuglednija teniska turnira i najmlađi među njima. Vimbldon je pokrenut 1877, današnje Međunarodno prvenstvo SAD 1881, "Rolan Garos" 1891, a prvi turnir u Australiji je odigran 1905. u Melburnu pod nazivom Šampionat Australazije (danas Australija i Okeanija). Na njemu su, kao i na ostalim, isprva učestvovali samo muškarci, njih 17. Finale između Rodnija Hita i Artura Kurtisa (4:6, 6:3, 6:4, 6:4) posmatralo je 5.000 gledalaca. Kroz 22 godine turnir je preimenovan u Šampionat Australije, a od 1969, kada je u tenis uveden profesionalizam, poneo je ime koje nosi i danas. Žene su prvi put igrale 1922. 
Možda bi se ove godine takmičenje za "gren-slem" na Zelenom kontinentu, koji s pravom zovu teniski kontinent, približilo stotom izdanju da turnir nije prekidan od 1916. do 1918, za vreme Prvog svetskog rata, i od 1941. do 1945, za vreme Drugog svetskog rata, uprkos tome što u Australiji rat nije vođen. Nije se ratovalo ni na teritoriji Sjedinjenih Američkih Država, ali se tamošnji veliki turnir održavao. 
Ono po čemu se Međunarodno prvenstvo Australije izdvaja među srodnim turnirima jeste što je jedino koje je igrano u više gradova. Osim Melburna, koji je domaćin bio najviše puta (46), igralo se i u Sidneju (17), Adelaidi (14), Brizbejnu (8) i Pertu (3). Dva puta, 1906. i 1912, turnir se selio u susedni Novi Zeland, u dva njegova grada.
Na kraju, 1972, odlučeno je da se igra u Kujongu, predgrađu Melburna, i to na travi. Vremenom, međutim, tribine (8.500) postale su tesne pa je turnir 1988. premešten u novi teniski kompleks Flinders park, danas poznat kao Melburn park, sadašnje poprište Međunarodnog prvenstva Australije. Preseljenje je dalo rezultat već prve godine jer je bilo 90 odsto više gledalaca nego u Kujongu (266.436-140.000). Posećenost je u poslednjih deset godina udvostručena. Turnir 1989. je posetilo 287.000 gledalaca, a lane 554.858 (2004 – 521.691, 2005 – 543.873, 2006 – 550.550). 
Od početka je igrano na tvrdoj podlozi koja je ove godine, posle dve decenije, modifikovana, što je izazvalo različite reakcije tenisera. Nekima je sada spora, nekima, međutim, odgovara, a priča se da je pravljena po merilima najboljeg domaćeg igrača Lejtona Hjuita. On se minulih meseci oštrio pod nadzorom Tonija Rouča, donedavnog trenera Švajcarca Rožea Federera, da svrgne najboljeg tenisera današnjice s australijskog prestola. Domaćin nema pobednika još od 1976, kada se radovao Mark Edmondson. Umesto zelene boje podloga će ubuduće da bude plava.
Od 1977. do 1985. turnir se održavao u decembru i bio je poslednji u sezoni među velikom četvorkom. Od 1987. njegov termin je originalan – januar, što znači da su organizatori žrtvovali 1986. Jedini pobednik i na travi i na tvrdoj podlozi je Šveđanin Mats Vilander (1984, 1988) 
Danas je Melburn park moderan teniski kompleks s tri velika stadiona i nekoliko sporednih terena. Glavni stadion s 15.000 mesta, izgrađen pre 19 godina, nosi ime u čast legendarnog australijskog tenisera Roda Lejvra, trostrukog pobednika i jedninog dvostrukog osvajača "gren-slema" u istoriji. Stadion ima pokretni krov, koji tenisere spasava od kiše i nesnosnih letnjih vrućina koje sve više pogađaju Australiju. Po tome je jedinstven, bar do iduće godine kada će na Vimbldonu da bude ukroćena čuvena londonska kiša. 
Krov, međutim, ima i drugi po veličini stadion, koji nosi ime po sponzoru "Vodafonu", globalnom operateru mobilne telefonije iz Velike Britanije. Izgrađen je 2000, a može da se prilagođava različitim događajima pa i kapacitet ide od 4.500 mesta do 10.500. Tu se održavaju i takmičenja u biciklizmu, košarci, ali i muzički koncerti.
Treća lepotica je nazvana po legendarnoj australijskoj teniserki Margaret Smit (udata Kort), koja je 1970. pobedila na sva četiri velika turnira, a s ukupno 62 trofeja na njima računajući i igru parova (24-19-19), apsolutni je rekorder i među muškarcima.
Pored promene podloge, još su dve novine ove godine. Glavni sudija će imati pravo da prekine meč ukoliko bude procenjeno da zbog velike vrućine nema uslova za igru. Drugo, na inicijativu organizatora i Teniske federacije Australije osnovana je svojevrsna teniska policija koja ima zadatak da predupredi lažiranje o kojem se sve češće govori. G. A.

Federer u Melburnu protiv ostatka sveta
Sve što u muškom tenisu danas vredi ponovo kreće u napad na neuporedivog, neprikosnovenog Rožea Federera. Njegovi najljući protivnici, ma koliko bili naoštreni za viteški boj, po pravilu su ostajali na štitu. Tvrđave su mu godinama neosvojive, a tako je i s ovom koja nosi ime po njegovom uzoru legendarnom australijskom igraču Rodu Lejveru. Švajcarac, najbolji teniser današnjice, staje u odbranu trona na Međunarodnom prvenstvu Australije u Melburnu.
Kreće li i on u nemoguću misiju? Ukoliko se s trofejem bude slikao pored reke Jare i četvrti put, a treći uzastopce, imaće samo titulu s turnira za "gren-slem" manje od Amerikanca Pita Samprasa, rekordera s 14. Može, potom, da se i izjednači s njim, ako i šesti put uzastopno pobedi na Vimbldonu, pa i da ga prestigne, ukoliko se peti put uzastopce bude radovao na Međunarodnom prvenstvu SAD. 
Ali, okrutnost sportskog vojevanja i jeste u tome što i najveći imaju nedosanjani san, možda i zauvek. To je paradoks sporta jer je u tome sva njegova lepota i slava. Federer u Melburnu iznova kreće u poteru za "gren-slemom", u pobede na sva četiri najuglednija turnira "belog sporta". Nedostaje mu trofej s "Rolan Garosa", s pariske šljake, na kojoj Španac Rafael Nadal već tri godine precizno pogađa Federerovu petu. Švajcarski as mu sve s kamatom naplati na drugim podlogama, pa mu Nadal, drugi "reket" sveta i nije najveća pretnja u Melburnu.
Najbolji španski teniser već danas, oko podneva, staje u centar pažnje naše javnosti. Igraće s Viktorom Troickim koji se kroz tri kola u predtakmičenju izborio za debi na glavnom turniru. Na nesreću, među 16 mogućih protivnika koji su iščekivali ishod kvalifikacija, namerio se na najtežeg. Ironijom sudbine, debitovaće na jednoj od najblistavijih teniskih pozornica, na stadionu "Rod Lejver", pred 15.000 duša.
Troicki, koji sada sa 126. mesta na svetskoj rang-listi još jasnije vidi "klub sto", famozni za nebrojeno tenisera, pohvaliće se zbog meča sa svojim vršnjakom (obojica 1986. godište) da je na putu ka zenitu već odmerio snage s najboljim na svetu i prvim do njega. Pretprošle godine, u drugom kolu u dvorani u Tokiju, Federer ge je savladao s 2:0 u setovima na jedvite jade. Oba puta je igran taj-brek. To je jedan od najvrednijih učinaka ovog našeg tenisera, iako se za njegov najznačajniji domet uzima polufinale u Umagu letos i pobeda u drugom kolu nad Novakom Đokovićem. 
Njegovo najjače oružje jeste servis. S njim treba da udari po Nadalu svom silinom i da se uzda u to što je prvi meč za favorite najveća zamka, pogotovo nepredvidljiva na najvećim turnirima. Španac izjavljuje da je spreman i da je otklonjena bojazan da će da ga sputa povreda noge, pre nekoliko nedelja toliko alarmantna da je njegov stric i trener Toni Nadal, bivši fudbaler Barselone i Majorke, doveo u pitanje i karijeru svog bratanca. Španski teniser je na jedinom prethodnom iskušenju ove godine, u Dohi, katarstrofalno izgubio u finalu od Rusa Mihaila Južnog (6:1, 6:0). Bio je to jedan od njegovih najtežih poraza pa se posumnjalo u njegove moći u Melburnu. Međutim, opravdanje mu je bilo što je u polufinalu, dan ranije, odigrao meč od četiri časa protiv zemljaka Karlosa Moje. Nadal kaže da bi bio zadovoljan plasmanom među četiri najbolja. Više od toga vodi ga na već viđenog finalistu Federera.
Novaka Đokovića smatraju za najvećeg konkurenta Švajcarca. Naš najbolji teniser kreće u probijanje leda u noći između ponedeljka i utorka protiv Nemca Benjamina Bekera koji može da bude neugodan takmac. Na Hopmanovom kupu je Đoković je igrao zadovoljavajuće s obzirom da su mu to bili prvi mečevi u sezoni, ali priznaje da nije spreman kao onda prošle godine kada su pred njim pali i Federer i Nadal. 
Ako ne bude iznenađenja, trebalo bi već u četvrtom kolu da se nameri na veliku domaću nadu Lejtona Hjuita ili Kipranina Markosa Bagdatisa. Prvi se naoštrio kao nikada pre, a drugi izjavljuje da može da pobedi svakoga, tim pre što će s tribina imati podršku temperamentne grčke dijaspore. Bagdatis je prekjuče igrao finalu na tradicionalnom egzibicionom turniru u predgrađu Melburna Kujongu, a učestvovao je umesto Federera koji se povukao jer ga je na pripremama u Dubaiju potkačio virus. Kipranin je izgubio od najboljeg američkog tenisera Endija Rodika koji je numorno trenirao pod nadzorom trenera Džimija Konorsa. Njih dvojica se opet oštre za Federera koji im je lane očitao lekciju u polufinalu za samo 83 minuta.
Iz drugog plana veće šanse treba dati Rusu Maratu Safinu nego njegovom zemljaku Nikolaju Davidenku, najboljem ruskom igraču, ili Čileancu Fernandu Gonzalezu, koji je pružio dobar otpor Federeru u lanjskom finalu. Safin je jedan od najnepredvidljivijih igrača danas. Može od svakog da izgubi, ali i da pobedi čak i najboljeg. Tako je bilo 2005. kada je izbacio Švajcarca u polufinalu, a onda i uzeo trofej, sprečivši ga da se ove godine bori i za peti uzastopni trijumf.G. A.

U Italiji 28 igrača
Šef stručnog štaba Crvene zvezde Aleksandar Janković, juče je sastavio spisak igrača koje će voditi na prvi deo zimskih priprema koje će se do 23. januara održati u banji San Đulijano, nadomak italijanskog grada Pize. Janković će povesti 28 igrača, među kojima je i iskusni napadač Nenad Jestrović, oko čijeg povratka u Al Nasr iz Emirata je došlo do problema, pa će do daljeg ostati u Zvezdi.Tokom desetodnevnog boravka u Italiji, akcenat će biti na sticanju što bolje fizičke spremnosti, ali se neće zapostaviti ni ostali aspekti karakteristični za pripremni period fudbalera, poput tehničko-taktičkog dela. Planirano je i odigravanje jedne kontrolne utakmice, najverovatnije sa nekim od nižerazrednih italijanskih klubova.
Posle boravka na Apeninskom poluostrvu, "crveno-beli" će učestvovati na jakom turniru u Izraelu. Prvi rival biće redovni učesnik Lige šampiona Dinamo iz Kijeva (26. januar), a dva dana kasnije moskovski Spartak. Završni deo priprema biće obavljen u kiparskom turističkom centru Aja Napi, od 4. ili 5. februara. Generalna provera za nastavak sezone je planirana za 16. februar protiv Artmedije iz Slovačke, a u zavisnosti od vremenskih uslova biće u Beogradu ili na Kipru.
Na Jankovićevom spisku putnika za Italiju su sledećih 28 igrača – golmani: Ranđelović, Banović, Radivojević, odbrana: Tutorić, Basta, Đorđević, Gaj, Adamović, Anđelković, Bronovicki, Miladinović, vezni red: Milijaš, Kastiljo, Milovanović, Nikolić, M. Perović, Trajković, Bogdanović, Molina, S. Perović, Lukas, Salas, Koroman, Burzanović, napad: Jestrović, Barkos, Rašković, Misdongard. U banji San Đulijano pored kompletnog stručnog štaba biće i Mirko Abramović, organizator svih putovanja vezanih za FK Crvena zvezda.
Ekspedicija "crveno-belih" će otputovati Jatovim čarter letom za Firencu, a potom će se autobusom uputiti do krajnjeg odredišta. Tokom vikenda u Beogradu su obavljena uobičejena testiranja i merenja, a trener Janković na raspolaganju ima kompletan igrački kadar. Neophodna pojačanja se još čekaju i izvesno je da će tek naknadno biti uključeni u trenažni proces, kao što je bio slučaj i letos.L. D.

Umetnost pregovaranja
Maja Ćirić, istoričarka umetnosti, dobitnica je ovogodišnje nagrade "Lazar Trifunović" koja se dodeljuje za najbolji kritički tekst o likovnoj umetnosti. Nagrada će biti uručena danas, u Kulturnim centru Beograda, tradicionalno na rođendan Lazara Trifunovića. Istovremeno, biće uručena i nagrada Društva istoričara umetnosti Srbije, koja je ove godine pripala Slobodanu Jovanoviću za izložbu "Ilustratori Politikinog zabavnika", održanu u Muzeju primenjene umetnosti. Maja Ćirić (1977) nagrađena je za tekst u katalogu "Resetovanje" Mrđana Bajića, publikovanom za izložbu ovog umetnika u paviljonu Srbije na prošlogodišnjem Bijenalu u Veneciji, gde je Maja Ćirić bila i pomoćnik kustosa Vladimira Veličkovića.   
Komisija, koja je radila u sastavu: dr Milanka Todić (predsednica), Slobodan Ristić i Radonja Leposavić, procenila je da je laureatkinja u multimedijalnom predstavljanju Mrđana Bajića na Bijenalu u Veneciji "ugradila ne samo svoj sofisticirani kritički govor već i kustosko umeće kao lični entuzijazam u realizaciji celokupnog projekta. Ako je ’Resetovanje’ Mrđana Bajića ponudilo nov kulturno-ideološki ram za predstavljanje umetnika u nacionalnom paviljonu na jednoj od najprestižnijih internacionalnih smotri, onda je kritičarsko-kustoski angažman Maje Ćirić otvorio nove mogućnosti saradnje između dve nekada udaljene kulturne sfere: one nezavisne i one institucionalne", ističe se između ostalog u obrazloženju žirija. 
– Ključna reč za ovaj tekst jeste pregovaranje između različitih sistema vrednosti. To se odnosi i na moju praksu, a podrazumeva pregovaranje između galerijskog i javnog prostora, nezavisnog sektora i institucionalnog, kao i pregovaranje između Srbije i sveta. Tako i ja radim. Ne oslanjam se samo na jednu poziciju nego na multidisciplinarnost. Otišla sam dalje od istorije umetnosti, budući da sam završila specijalističke studije kulture i roda i kao student doktorskih studija izučavala teoriju umetnosti i medija. To ima svoje prednosti i mane. Prednost takve pozicije je da nikada nisi na sigurnom, što opet znači da nikada nisi indiferentan, a to je veoma važan kritički stav. A upravo nagrada "Lazar Trifunović" predstavlja priznanje za kritičku svest – kaže Maja Ćirić. 
Ovogodišnja laureatkinja poznata je u ovdašnjim stručnim krugovima kao mlada osoba koja već ima zavidne podatke u svojoj biografiji, budući da je kao nezavisni kustos bila angažovana na zapaženim projektima u zemlji i inostranstvu. Između ostalih, bila je asistent kustosa na 46. Oktobarskom salonu (2005), kustos izložbe "Relational beauty" u Stokholmu (2004), kustos projekta Mobilni studio sa asocijacijom Public art Lab iz Berlina (2006), kustos izložbi "Prostori pregovaranja" na prošlogodišnjem Belefu, izložbe "Vidite li nasilje nad ženama" krajem prošle godine u SKC-u... Dobitnica je nekoliko stipendija, među kojima je i stipendija fondacije Kokalis Univerziteta Harvard na kome je održala predavanje pre dve godine. 
– Iskustvo rada u našem paviljonu u Veneciji bilo je bazirano na mom prethodnom angažmanu na izložbama gde sam kao nezavisan kustos morala da brinem o nekom projektu od početka do kraja. U Veneciji je, osim finansijske podrške koja je kasnila, postojao tim, postojala je struktura. Venecija jeste bila izazovna, ali i udobna pozicija.
Nije preterano reći da Maja Ćirić za ovu sredinu ima važnu ulogu osobe koja obavlja misiju posredovanja i predstavljanja naših umetnika u kontekstu savremene umetničke scene. 
U godini koja je pred nama Maja Ćirić učestvovaće na nekoliko inostranih projekata. U Muzeju moderne umetnosti u Šangaju prihvaćena su njena dva predloga u vezi sa projektom "Intruder". Jedan predlog odnosi se na grupu "Urtika" iz Novog Sada, koja će kreirati upad na Internet, a umetnička grupa "Ilegalni poslastičari" realizovaće upad u javni prostor tako što će osmisliti ćošak Kraljevića Marka! U Kunsthali WUK u Beču predstaviće, u okviru projekta "Beyond Theory", sedam autora koji se bave teorijskim tekstovima u svom radu, a potiču iz naše sredine. Ovaj projekat, koji će biti predstavljen i u San Dijegu, napraviće pomak od dosadašnjeg predstavljanja Balkana, kao nečeg "drugog", ka tekstovima koji se odnose na jugoistočnu Evropu. Uslediće i rad u Skoplju, odnosno predstavljanje aktera iz "Upgrade" mreže koji se bave novim medijima.

Slika pretočena u reč
Zlatibor –Izložba Mome Kapora koju čine  33 slike otvorena je preksinoć u kongresnoj sali moderno renoviranog hotela "Mona" na ovoj planini, u prostoru u kome je donedavno bila postavka Olje Ivanjicki. Otvarajući izložbu Kaporovih dela, u prisustvu mnogih poštovalaca ovog književnog i likovnog stvaraoca, istoričar umetnosti Nikola Kusovac rekao je da je sve što je ovde izloženo izvedeno crtački upečatljivo, koloristički odmereno, u skladnom rimovanju svetlosti i senki, u materiji ubedljivo i kompoziciono uravnoteženo.
"Reč je o vrednostima zbog kojih nikako ne bismo smeli u vrednovanju Kaporovog mesta i značaja u istoriji srpske umetnosti da napravimo grešku koja je pre više od jednog veka načinjena prema Đuri Jakšiću, kada se u njemu video i slavio pisac, a zanemarivao i zapostavljao daroviti slikar. Tu grešku bi trebalo izbeći utoliko pre što su obojica po školi i obrazovanju slikari, te što snaga njihovog literarnog dela uveliko počiva na slikarski izoštrenom načinu posmatranja života, prirode i društva. Zato se u njihovom radu, valjda, tako efektno i toliko često slika pretače u reč, a reč nosi plastičnu ubedljivost slike. U stvari, značaj ove izložbe vidimo, između ostalog, u važnoj poruci i ozbiljnom upozorenju da nam se istorijske greške i nepravde, na koje smo nažalost svikli, ne bi smele ponavljati", kazao je Nikola Kusovac.
U kratkoj besedi Momo Kapor je ovu svoju postavku na našoj turističkoj planini protumačio činjenicom da su njegovi preci sišli sa brda hercegovačkih, pa otišli ko u miliciju, ko u železnicu, ko u činovnike, i više se nisu vraćali u brda. "Ja sam prvi slučaj nekoga ko je vratio slike na planinu", rekao je u svom stilu umetnik, pa sumirao: – Bavim se pisanjem i slikanjem. Za te umetnosti potrebno je najmanje dva života, a ja imam ovaj jedan, kratak. Samo da pređem ove sedamdesete lude, pa da se smirim, to su opasne godine. A najkraća biografija koju sam dobio to je od moje pokojne babe Jovane, koja me videla jednom kako, kao odrastao čovek, mažem boje po platnu u Hercegovini. Rekla je: "Da naš Momčilo nešto slučajno poludi, ne bi mu se ništa poznalo". Izložba "Momo u ’Moni’" otvorena je do kraja ovog meseca.

Buđenje usnule struke
Mladi arhitekta Dragan Marinčić, vlasnik projektantskog biroa "M+", dobitnik je prestižne nagrade "Ranko Radović" za uspešno realizovan Poslovni objekat "Levi 9" u Novom Sadu. Autorski rukopis ovog mladog arhitekte i njegovih saradnika Aleksandre Marinčić i Andree Tamaš karakterišu upravo one teze koje je zastupao prof. Radović, a to su – otvorenost i radoznalost prema savremenim tokovima u arhitekturi i pokušaji da se oni implementiraju u sredinu u kojoj trenutno stvaraju. Dragan Marinčić sa svojim timom pokušava da inovativnim rešenjima postepeno probudi arhitektonsku svest kako usnule struke, tako i običnih građana, i nepretenciozno ukaže na pravce kojima može krenuti arhitektura grada i regiona, pri tom prateći evropske tokove. 
Na pitanje šta za njega znači ovo ugledno priznanje, Dragan Marinčić za naš list odgovara: 
– Pored značaja koji imaju ličnost i delo samog profesora Radovića, nagradu koja nosi njegovo ime osnovale su renomirane institucije, a sam odbor i žiri sačinjavaju najeminentniji stručnjaci u oblasti umetnosti i arhitekture. Ovo priznanje je za nas velika čast, ali i potvrda da smo u svom viđenju dobre arhitekture na pravom putu. Ona je i podstrek za dalji rad i istrajavanje u borbi za afirmaciju struke.
Nagrađeni poslovni objekat nalazi se na granici najstarijeg gradskog jezgra u Novom Sadu, na lokaciji koja predstavlja završetak jednog urbanog bloka. Prema rečima našeg sagovornika, trebalo je dati odgovor na problem interpolacije – građenja u nasleđenom urbanom tkivu, kao i na budući razvoj okolnog prostora. 
– Savremenim oblikovanjem i materijalizacijom ovog objekta želeli smo da kažemo da srednja rešenja, koja su karakteristična za Novi Sad, uglavnom nisu dobra, i da svako vreme nosi svoj izraz. Namera nam je bila da ovakav pristup bude inicijalni gest u daljem oblikovanju okvira Trifkovićevog trga, na kojem se objekat nalazi i čije se uređenje očekuje uskoro, te da se samim tim ukaže na mogući pravac stvaranja novih, kvalitetnih gradskih prostora, objašnjava Marinčić. 
U obrazloženju žirija piše da Poslovni objekat "Levi 9" stvara novi prostorni identitet i da uspešno prevazilazi programske limite koje nosi jedan poslovni objekat. Mladi arhitekta objašnjava da svedena volumetrija i neki neočekivani materijali, ka što je drvena obloga, čine objekat već samim izgledom "drugačijim". S druge strane, napravljen je pokušaj da se izbegne hermetičnost klasičnih poslovnih objekata, te da se odnos sa okruženjem omekša. 
– Zbog toga je prizemlje potpuno transparentno – kao da je staklom samo ograđen deo trga koji se podvlači pod objekat i na taj način povezuje pešačke tokove koji se tu sustižu. Pored toga, na koncept oblikovanja uticao je i karakter firme kojoj je zgrada namenjena i koja se bavi razvojem softvera – ne samo kao retorika u kojoj drvena kutija, koja je glavni volumen predstavlja metaforu kućišta, već najpre zbog želje da se ostvari živa komunikacija sa okolinom kroz prozirnu membranu staklene fasade. Tako se inače nevidljiv i neopipljiv rad prolaznicima razotkriva kao na ekranu, dok su, s druge strane, zaposleni uključeni u život ulice i trga, ističe Marinčić.
Naš sagovornik smatra da je savremeni radni prostor uvek predstavljao odgovor na karakter poslovanja i sistem rada, od strogo hijerarhijske organizacije kojoj odgovara klasičan kancelarijski radni prostor, preko slobodnijeg pejzažnog uređenja. Međutim, savremeni trendovi i analize ukazuju na treći, mešoviti tip, takozvani "klupski" radni prostor koji odgovara savremenom načinu rada i rešava različite zahteve. Savremeni radni prostor, nastavlja Marinčić, zahteva komforna individualna radna mesta, ali isto tako i raznovrsne zajedničke prostore gde se zaposleni susreću, odmaraju i razmenjuju ideje.
Marinčićev pogled na današnju arhitekturu u našoj zemlji izgleda ovako: 
– Čini mi se da je arhitekturi danas potrebna "intenzivna nega" posle onoga što se, na polju građenja, dešavalo devedesetih godina, pa i sada u tranziciji. Rezultat zatvorenosti, siromaštva i investitorske (ne)logike je veliki broj veoma loših i nekvalitetnih objekata koji su oblikovali čitave gradske četvrti – kao što je to slučaj u Novom Sadu. Situacija se ipak menja, neki novi kapital se kultiviše i ima sluha za savremena kretanja u arhitekturi, a dokaz za to je sve veći broj kvalitetnih arhitektonskih dela koja se poslednjih godina realizuju.

Na telefonskoj vezi s Rusima
Ruski pregovarački tim neće narednih dana dolaziti u Beograd na nastavak razgovora o gradnji gasovoda Južni tok, prodaji NIS-a i završetku gradnje podzemnog skladišta Banatski Dvor, kako se o tome  prošle nedelje spekulisalo. To, naravno ne znači da se razgovori sa Gaspromom prekidaju. Naprotiv, oni će se i bez fizičkog kontakta voditi svakodnevno, potvrđeno je juče "Politici" iz izvora bliskih vladi. Upitan da prokomentariše otkud sada takva promena plana kada se cele prošle nedelje najavljivala poseta Rusa, isti izvor kaže, da zapravo niko od zvaničnika nije potvrdio njihov dolazak, dodajući da i nema razloga da oni posećuju Beograd. Gasprom je svoju ponudu predao zvaničnom Beogradu i sada je na radnoj grupi da kaže da li im takav predlog sporazuma odgovara ili ne.
Ono što, međutim, otežava celu stvar jeste što ruska strana nijednog časa nije eksplicitno rekla kuda će gasovod proći što je uslov uslova da im se bez tendera prepusti 51 odsto vlasništva NIS-a, objašnjava ovaj izvor. Jedino što u ruskom predlogu stoji jeste da bi kapacitet gasovoda mogao biti 10 milijardi kubika godišnje. 
Imajući to u vidu ne može se očekivati ni od Radne grupe da pokloni Rusima NIS, a da ne zna šta za uzvrat dobija. Dakle, da je ruska strana predočila i jasno rekla da gasovod ide preko teritorije Srbije, da je reč o magistralnom i tranzitnom gasovodu, a ne da se spekuliše da li je krak gasovoda i zvaničnom Beogradu bi bilo mnogo lakše da preseče. Ovako se i dalje pregovara kako bi obe strane izvukle maksimum iz ovog velikog posla.
Ono što u ovom času jedino može srpskoj strani da olakša posao, bar na osnovu teksta Aleksandra Medvedeva, zamenika predsednika Upravnog odbora Gasproma, objavljenog u našem listu, jeste da Rusi ne beže od tendera za NIS. Dakle, Radna grupa sada ima malo više prostora za manevar i ako zvanična Rusija ne prihvati sve anekse ugovora koje predloži srpska strana tender uvek ostaje kao alternativa. Pa ko da više – postaće novi vlasnik NIS-a. S tim što se onda dovodi u pitanje i prolazak gasovoda preko naše teritorije, a samim tim i sigurnost snabdevanja ovim energentom.
Izvori bliski predsedniku države Borisu Tadiću potvrđuju da od uzvratne posete Rusije nema ništa, kao i da se to u redovima DS znalo još sredinom prošle nedelje. Ostaje nejasno kako je onda Božidar Đelić, vicepremijer, izjavio da očekuje Ruse prošlog vikenda! 
Radna grupa bi danas najverovatnije trebalo da se sastane, kaže ovaj izvor. Članovi grupe bi premijeru Vojislavu Koštunici trebalo da predoče svoje predloge o detaljima na kojima treba insistirati u daljim razgovorima sa Moskvom. 
Srbija insistira da joj se jasno kaže trasa i kapacitet gasovoda, prihod od takse koji ne sme biti manji od 200 miliona dolara godišnje.
U ovom času je jedino izvesno, tvrdi ovaj izvor, da će se sa Rusima držati priča, dakle najverovatnije će biti potpisan neki okvirni sporazum, koji neće biti obavezujući sve do trenutka dok se sve kockice ne slože i ne pristupi potpisivanju međudržavnog sporazuma. Kada će to biti zavisiće takođe od pregovora koji se budu vodili narednih dana. 
Isti izvor dodaje i da Mađari naveliko lobiraju da gasovod ide preko njih prema Evropi, kao i da bi, kako stvari sada stoje, cev trebalo da prođe preko Hrvatske. Međutim, čeka se da zvanična Moskva kaže šta je naumila. A mora se poraditi na tome da kapacitet gasovoda umesto predloženih 10 bude najmanje 15 milijardi kubnih metara godišnje. 
Iako nerado komentariše pismo Medvedeva ovaj izvor kaže da mu to samo liči na to da Rusi neće da dolaze u Srbiju dok ne dobiju zeleno svetlo da dogovor može biti postignut. S tim što je verovatnije da će narednih nedelja srpska delegacija otputovati u Moskvu.
Kako stvari stoje, najverovatnije ni da od susreta predsednika i premijera Srbije sa Putinom 18. januara u Sofiji neće biti ništa, jer je Tadić već najavio neke druge posete, a i inače je diskutabilno i šta će Bugari uopšte potpisati sa Moskvom oko Južnog toka, budući da je došlo do izvesnog zatezanja situacije.

Minimum za 51 odsto NIS-a dve milijarde evra
Ministar ekonomije i regionalnog razvoja Srbije Mlađan Dinkić izjavio je juče da privatizacija Naftne industrije Srbije (NIS) treba da bude odvojena od gasnog aranžmana Srbije i Rusije i da je minimalna cena za 51 odsto te kompanije dve milijarde evra. "Za Srbiju je najbolje da se proda većinski udeo u NIS-u i to na kvalifikacionom tenderu, sa aukcijom pred TV kamerama u završnici, gde su dobrodošli i Rusi, kao i svi drugi zainteresovani strateški investitori", rekao je Dinkić u intervjuu za Betu. Dinkić je naglasio da je Srbiji potreban dobar međudržavni gasni aranžman sa Rusijom, ali da cenu za NIS treba odrediti na osnovu tržišnih kriterijuma, a ne direktnom pogodbom. 
"Nema razloga da Srbija gasni aranžman sa Rusijom veže za prodaju nacionalne naftne kompanije, jer to nije uradila nijedna druga zemlja", rekao je Dinkić i dodao da od postignute cene od prodaje udela u NIS-u zavise ne samo prihodi budžeta već i vrednost akcija te kompanije koje će besplatno biti podeljene punoletnim građanima Srbije i zaposlenima u toj kompaniji. 
Ako se NIS privatizuje po tržišnoj ceni, svaki punoletni građanin će, prema njegovim rečima, dobiti akcije te kompanije u vrednosti od oko 200 evra, dok bi dobio svega 30 evra ako bi se prihvatila "ponižavajuće niska ponuda" ruske delegacije koja pregovara o naftno-gasnom aranžmanu. Dinkić je dodao da bi prihvatanje takve ruske ponude oštetilo budžet Srbije za najmanje 1,6 milijardi evra, što je iznos koji je dovoljan da se izgrade oba nedostajuća autoputa na jugu Srbije, kompletna obilaznica oko Beograda i tri nova mosta u Beogradu. "Tenderskom prodajom NIS mogla bi da se postigne od pet od osam puta veća cena od one koju su ponudili Rusi", istakao je Dinkić i naveo da novi većinski vlasnik NIS-a treba da u tu kompaniju u naredne tri godine investira najmanje 300 miliona evra. 
Dinkić je istakao da nije mogao da ostane u radnoj grupi koja pregovara sa Rusima zbog toga što ona nije dobila jasan mandat da se bori za ekonomske interese Srbije, ali da mu nadu uliva što su se pregovarači iz redova DS naknadno ipak saglasili da za NIS mora da se ostvari realna cena, da se odmah moraju poštovati ekološki standardi, kao i da se ne sme dozvoliti da bude produžen monopol na uvoz nafte i preradu naftnih derivata do 2013. godine, što su Rusi tražili. "Profit koji je NIS zvanično iskazao za prošlu godinu je bio 100 miliona evra i nelogično bi bilo prodati tu kompaniju po ceni koja će se samo iz sadašnjeg profita isplatiti za svega nekoliko godina, čak i ukoliko ne bude nikakvih novih investicija", ukazao je on.
U pregovorima sa Rusima o gasnom aranžmanu, prema njegovom mišljenju, Srbija treba da nastoji da dobije tranzitni gasovod tri puta većeg kapaciteta od ponuđenog, sa protokom od 30 milijardi kubika godišnje, poput onoga koji su Rusi već dogovorili sa Bugarskom, kao i da Banatski dvor umesto lokalnog postane regionalni centar za skladištenje gasa. 
Na pitanje da li u Vladi Srbije postoji većina koja je za tržišne kriterijume u postupku privatizacije NIS-a, Dinkić je rekao da ohrabruje što je Demokratska stranka shvatila da je prvobitna ponuda Rusa neprihvatljiva. "Nadam se da će zbog važnosti NIS-a, koji je zajedno sa Telekomom i Elektroprivredom Srbije (EPS) jedan od tri ključna nacionalna resursa, pri odlučivanju o aranžmanu sa Rusijom prevladati razum i svest o borbi za nacionalne interese", rekao je Dinkić i zapitao zašto bi Srbija poklanjala NIS Rusiji koja nikad nije bila bogatija i ima mogućnost da "pošteno plati" tu kompaniju. 
Dinkić je dodao da je dobio uveravanja da se pregovori sa Rusima o naftno-gasnom aranžmanu ne vezuju za podršku te zemlje nastojanju da Kosovo ostane deo Srbije. 
On je naglasio da prodaja NIS-a mimo tendera sa sobom neizbežno nosi opasnost od korupcije, kao i da bi to moglo potpuno da uruši transparentnost celokupnog sistema privatizacije, jer već ima onih koji su počeli da zagovaraju da bi direktnom pogodbom trebalo da se prodaju i nacionalni avio-prevoznik JAT, kao i aerodrom "Nikola Tesla".
Plan Ministarstva ekonomije je, kako je rekao Dinkić, da se tenderi za NIS i JAT raspišu u aprilu, a da se pre toga, od 28. januara do 31. marta, evidentiraju sadašnji i bivši zaposleni u tim kompanijama, kako bi ostvarili pravo na besplatne akcije u vrednosti od 200 evra po godini radnog staža, obračunato na procenjenu tržišnu vrednost NIS-a i JAT-a pre privatizacije. 
Od 31. marta do 31 maja u filijalama Nacionalne službe za zapošljavanje prijavljivali bi se bivši i sadašnji radnici Telekoma i Galenike i od 31. maja do 31. jula radnici EPS-a i Aerodroma "Nikola Tesla". 
Građani koji imaju pravo na besplatne akcije mogu da očekuju da će prve uplate u gotovini od prodaje postojećih akcija iz Privatizacionog registra dobiti početkom naredne godine, dok će akcije javnih preduzeća moći da prodaju šest meseci nakon utvrđivanja tržišne cene za svako pojedinačno preduzeće, odnosno šest meseci nakon njihovog pojavljivanja na Beogradskoj berzi. Beta

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Najuspešnija godina za Akcijski fond
Akcijski fond Republike Srbije ostvario je u prošloj godini najbolje rezultate od početka rada, pre šest godina, prodavši najveći broj manjinskih paketa akcija. Konkretno, iz državnog portfelja prodato je 420 paketa akcija kompanija i ostvaren najviši godišnji finansijski rezultat u iznosu od 163 miliona evra, naglašava za naš list direktor Akcijskog fonda (AF) dr Aleksandar Gračanac. Primera radi, među najznačajnijim privatizacijama kompanija na Beogradskoj berzi u 2007. bile su prodaje akcija niške "Elektrotehne", firme "Gospođinci", Kikindskog mlina, beogradskog "Klasa", "Motinsa" iz Novog Sada, preduzeća "Mlin napredak", Veterinarskog zavoda iz Subotice, UTP "Srbija" iz Kraljeva, vrbaskog "Karneksa", "Dunavke" iz Velikog Gradišta, beogradskog "Putnika", firme "Zimpa" iz Uba, "Graneksporta", "Superproteina" iz Zrenjanina, "Univerzuma Kubršnica" iz Aranđelovca, novosadskog "Albusa", beogradskog "Interkomerca", Fabrike duvana iz Sente, "Banata" iz Nove Crnje... 
Što se tiče javnih tendera, lane su novog vlasnika stekli paketi akcija kompanija "Termoelektro", "Radijator", "Komgrap", BIP, "Fadip", PIK "Bečej poljoprivreda", podseća naš sagovornik. 
U ovoj godini AF će nastaviti s primenom proverene strategije prodaje manjinskih paketa akcija u cilju maksimiziranja prihoda od prodaje (postizanja  viših cena) i ubrzavanja, odnosno dovršavanja procesa privatizacije manjinskih paketa akcija.
U portfelju Akcijskog fonda su preostale akcije oko 250 kompanija, među kojima su najatraktivniji manjinski paketi u oko 100 firmi za koje se očekuje da će se bez problema pronaći kupac. 
Na Beogradskoj berzi će se, između ostalih, ponuditi na prodaju akcije GIK Odžaci, PD Zaječar, valjevskog VIK-a, "Beogalanta", Beogradske autobuske stanice, "Proletera" iz Bačke Topole, somborskog "Odžačara", "Iritela" iz Beograda, "Inoksa" iz Bačkog Petrovca, rudničke Ostrvice, preduzeća "Toza Marković" iz Kikinde, kragujevačkog "Žitoprodukta", "Pegaza" iz Ivanjice, STUP-a iz Vršca…
Na javnim tenderima će se ponuditi paketi akcija kompanija "Ikarbus" AD – Zemun, "Lasta" AD – Beograd, "Simpo" AD – Vranje, "Mostogradnja" AD – Beograd, "Župa" AD – Kruševac, "Progres" AD – Beograd, "Optika" AD – Beograd, "Zavarivač" AD – Vranje, "Majevica holding" AD – Bačka Palanka, "Poliester" AD – Priboj, navodi dr Gračanac. 
Podsetivši da je izmenama i dopunama Zakona o privatizaciji iz 2005. godine predviđeno da se, posle raskida kupoprodajnih ugovora koji su zaključeni između Agencije za privatizaciju i kupaca 70 odsto društvenog kapitala, isti prenosi u portfelj Akcijskog fonda (u vidu 70 procenata akcija) radi ponovne privatizacije, naš sagovornik navodi da je reč o kompanijama koje su, po pravilu, u devastiranom poslovno-finansijskom stanju. 
Stoga nije čudo da će novog vlasnika pronaći samo manji broj tih firmi, dok će većina neminovno otići u stečaj, odnosno likvidaciju. 
Ilustracije radi, dovoljno je navesti podatak da je od  ukupno prenetih 261 ovakvih paketa u portfelj AF do danas na Berzi prodato 54 paketa, dok je 60 u međuvremenu otišlo u stečaj.
Sumirajući rezultate dosadašnjeg šestogodišnjeg rada Akcijskog fonda, prvi čovek te institucije navodi da je do danas privatizovano oko 1.200 manjinskih paketa akcija kompanija iz portfelja AF od čega je država prihodovala 613 miliona evra. 
U strukturi prodatih paketa berzanska trgovanja čine oko 95 odsto transakcija, a ostali paketi su pronašli novog vlasnika u postupku "ponude za preuzimanje" i na Javnim tenderima.
Sektorska analiza prodatih paketa akcija AF ukazuje na to da je najveće interesovanje investitora bilo za akcije preduzeća iz najatraktivnijih, odnosno najunosnijih grana, poput industrije hrane, pića, duvana, farmaceutske, transporta, građevinskog materijala, odnosno kapitalno intenzivnim, dok su druge, poput tekstilne, metaloprerađivačke, drvnoprerađivačke, kožarske i  njima slične, uopšte uzev niže profitabilne i radno intenzivne, bile osetno manje atraktivne, te su paketi akcija kompanija iz ove sfere ostali u donjem delu lestvice poželjnih. 
U analizi strukture kupaca paketa akcija AF, odnosno zemalja iz kojih dolaze investitori, može se konstatovati heterogenost. 
Najvećim delom domaći investitori su bili ti koji su u privatizaciji kupili državne pakete akcija, a značajan je i broj inostranih kupaca paketa AF.
Oni prevashodno potiču iz zemalja Evropske unije, iz susednih i zemalja regiona, Ruske Federacije i SAD.
Rezultati privatizovanih manjinskih paketa akcija kompanija iz portfelja AF su vidljivi i u podatku da je među 500 najvećih izvoznika Srbije više od polovine imalo ili ima akcije u portfelju AF.
Ta institucija imala je, pored prodaje manjinskih paketa akcija u vremenski ograničenom periodu uz maksimiziranje prihoda za državnu kasu, i "pionirsku misiju", jer je prodajom prvih manjinskih paketa akcija na Beogradskoj berzi, aprila 2002. godine, značajno doprinela razvoju berzanskog trgovanja i tržišta kapitala Srbije.

Planirana sabotaža?
Specijalno za "Politiku"Skoplje, 13. januara – Jučerašnji udes helikoptera Mi-17 oružanih snaga Republike Makedonije, u blizini skopskog aerodroma, u kojem je poginulo 11 pripadnika makedonske armije koji su se vraćali posle završenog mandata u mirovnoj misiji "Altea" u Bosni i Hercegovini i dalje je obavijen velom tajne. Ministarstvo odbrane Makedonije danas je saopštilo imena poginulih vojnika, ali su izostale preciznije informacije o uzrocima nesreće. Prvi čovek makedonske odbrane Lazar Elenovski je novinarima danas u Skoplju izjavio da Ministarstvo ima "određena saznanja o uzrocima nesreće, ali da će precizniji podaci biti saopšteni posle okončanja istrage". Elenovski je saopštio da su pronađene sve tri "crne kutije" i da će u laboratoriji Ministarstva odbrane biti preslušan sadržaj razgovora između posade helikoptera i kontrole letenja na skopskom aerodromu, pa da će posle toga biti poznate okolnosti koje su prethodile tragičnom kraju vojne letelice.
Prema zvaničnom saopštenju Ministarstva odbrane Makedonije, udes "najispravnijeg" helikoptera ARM nisu preživeli: pukovnik Toni Spasovski, major Goran Ristovski, kapetani Brane Spasevski i Igor Đoreski, zastavnici Slavčo Vasilev i Toni Davitkovski, stariji vodnici Janko Širić, Miki Ivanovski, Aleksandarski Taskovski i Aleksandar Vasić i desetar Zlatko Veljanovski. Njihova tela su sinoć i tokom noći prevezena na Institut za sudsku medicinu u Skoplju gde se utvrđuje identitet svakog od poginulih.
Direktor Instituta Aleksej Duma, koji je rukovodio akcijom pronalaženja posmrtnih ostataka nastradalih, danas je izjavio da je identifikacija otežana zbog toga što su tela poginulih potpuno ugljenisana, ali da će rezultati obdukcije biti saopšteni vrlo brzo.
Predstavnici Ministarstva odbrane i policije su saopštili da su ekipe njihovih stručnjaka neprestano na mestu pada helikoptera gde traje intenzivno prikupljanje materijalnih i drugih dokaza, neophodnih u rasvetljavanju uzroka ove najveće tragedije u sedamnaestogodišnjem funkcionisanju Armije Republike Makedonije.
U nedostatku preciznijih i konkretnijih podataka o uzrocima pada helikoptera ARM, a na osnovu kontroverznih izjava očevidaca tragedije, meštana naselja Katlanovsko Blato, u Skoplju se može čuti više verzija o uzrocima pada helikoptera. Više meštana pomenutog naselja su pred kamerama skopskih televizija izjavili da su padu helikoptera prethodile dve eksplozije, od kojih je prva bila najsnažnija, te da su ostaci letelice iz vazduha padale na prostoru od dve stotine metara.
Jedan od očevidaca je ispričao da su iz olupine koja je pala u blizini njegove kuće odjekivale detonacije od municije, što je i bio razlog da meštani nisu pritekli u pomoć vojniku čije je telo bilo u plamenu, a koji je pokazivao znake života.
Upravo zbog rečenog i nezvaničnih izjava i analiza penzionisanih vojnih lica i vojnih pilota, u Skoplju se danas uveliko priča o sabotaži. Po jednoj verziji, eksploziv je na letelicu "prilepljen" pre poletanja sa sarajevskog aerodroma, a po drugoj, helikopter ARM je raketiran sa zemlje, nekoliko minuta pre sletanja. Naravno, reč je o glasinama koje prate svaku sličnu nesreću, a na zvaničnu informaciju o pravim uzrocima ove tragedije treba pričekati posle istrage vojnih i sudskih organa Republike Makedonije. 
Prema zvaničnim informacija u Ministarstvu odbrane Makedonije, helikopter Mi-17, koji je uništen u jučerašnjoj nesreći, ruske je proizvodnje, kupljen je u Ukrajini a pre izvesnog vremena bio je kompletno remontovan.
Zanimljivo je da je helikopter istoga tipa, takođe vlasništvo ARM, imao udes 17. marta 2001. godine kad je na Popovoj šapki iznad Tetova, pri sletanju, zakačio u jarbol za isticanje zastave pri čemu je poginuo pilot a nekoliko vojnika je bilo povređeno.
Datum sahrane nesrećno nastradalih vojnika ARM nije još određen, ali je zvanično potvrđeno da će dan sahrane biti i dan žalosti u Republici Makedoniji.

Kokain u feferonima?
Niš – Nadležne službe i organi Kazneno-popravnog zavoda (KPZ) u Nišu tokom poslednjih nekoliko godina posebne aktivnosti imali su na otkrivanju i sprečavanju distribucije nedozvoljenih sredstava osuđenicima i zatvorenicima unutar ove zatvorske ustanove. Koliko je tačna informacija da je mnogo droge u zatvorskim paviljonima i da se "od spolja" u zatvor šalje mnogo toga što je zakonom i propisima izričito zabranjeno ispričao je za "Politiku" Svetoljub Mazić, upravnik KPZ-a Niš. 
– Činjenica je da ima ilegalnog unošenja droge i da se diluje unutar zatvora, kao i da se donose uglavnom prilikom poseta, ili slanjem paketa zatvorenicima, ali isto tako činjenica je da maksimalno sprečavamo ovu i slične pojave. Među zatvorenicima je jedan broj narkomana osuđenih zbog izvršenih krivičnih dela, ali tvrdim da ipak to nije u tim razmerama kako se želi da predstavi. Ima, svakako, i osuđenih preprodavaca opijata, narko-dilera, ali u našem zatvoru, u odnosu na druge u Srbiji mnogo je manje prekršaja i dela ovakvog tipa. 
Rodbina zatvorenika i sami osuđenici snalaze se na svaki način, ali i naše službe su budne i sprečavaju najveći broj pokušaja, ističe Mazić i dodaje:
– Tokom 2007. godine uspeli smo da zaustavimo i sprečimo unošenje opojnih narkotičkih sredstava u 36 slučajeva i pri tom zaplenili heroin, kanabis, marihuanu, tablete sintetičke droge, marfoin i druge psihotropne supstance. Najviše je zaplenjeno heroina – 115 grama, zatim hašiša, marihuane, ali i sintetičke droge, kao i jakih opijata koji se primenjuju u medicini. U istom periodu otkrili smo oko 550 grama antiparinsonika i heksijendila koji se nalaze na listi opojnih droga. Droga se pokušava da unose i dopremi do zatvorenika u karamelama, sendvičima i drugoj hrani, čak i pastama za zube, a mobilne telefone pronalazili smo u vekni hleba, patikama, sandalama.
Poslednji slučaj je i najzanimljiviji, ali i vrlo misteriozan, kaže Svetoljub Mazić i objašnjava:
– Pred sam novogodišnji praznik, 31. decembra, u jednom paketu poslatom osuđeniku koji je na izdržavanju kazne, u teglici sa ljutim papričicama, u samim feferonima pronašli smo dva paketića težine ukupno deset grama još uvek nepoznate praškaste materije, koja je odmah upućena na analizu. Pretpostavljali smo da je droga heroin, ili kokain, ali ima nagoveštaja čak i da se radi o nekoj eksplozivnoj materiji. Sačekaćemo izveštaj organa koji rade analizu. 
Službenici KPZ-a u Nišu zaplenili su tokom prošle godine 200 mobilnih telefona i 190 kartica za njih, 36 punjača za baterije mobilnih, 30 halo kartica, dva bodeža i veću količinu novca. Zbog nezakonitih i nedozvoljenih radnji podneto je 11 krivičnih prijava. Najviše za nezakonitu proizvodnju i stavljanje u promet opojnih droga, ali i druga krivična dela, ispričao je za "Politiku" Svetoljub Mazić, upravnik Kazneno-popravnog zavoda u Nišu.

Pljačka veka u Nišu
Niš – U Policijskoj upravi u Nišu zvanično nam je juče potvrđeno da je jedan građanin Niša u subotu dežurnoj službi podneo prijavu za pljačku kakva se na pamti u ovom delu Srbije. "Pljačka veka", kako je već okarakterisano na osnovu prijave ovog Nišlije o vrednosti odnetog, izvršena je u jednoj porodičnoj kući u Kozaračkoj ulici, u centru Niša, u noći između petka i subote, u vreme kada u kući nije bilo nikoga. Načelnik Policijske uprave Niš Zoran Stojanović rekao je juče za "Politiku" da je odmah po prijemu prijave ekipa pripadnika policije obavila uviđaj na mestu gde je prema navodima opljačkanog izvršena provala i velika krađa i da je odmah potom organizovana potraga za počiniocem, ili više njih.
    – Druge detalje, budući da je još uvek u toku celokupan postupak utvrđivanja načina izvršenja krađe i vrednosti odnetog, kao i operativni rad naših službenika, još ne možemo da saopštimo. Mogu samo da kažem da je naš sugrađanin prijavio krađu oko 100 kilograma zlata iz njegove porodične kuće – rekao je za naš list Zoran Stojanović.
    Nezvanično smo saznali smo da je ova ogromna količina dragocenosti, čija se vrednost procenjuje na oko dva miliona evra, ili 160 miliona dinara, odneta iz kuće jednog zlatara koji ima veliku radionicu i dve radnje za prodaju zlatnog nakita u Tržnom centru "Podzemni prolaz" u Nišu. U vreme kada je provaljeno u porodični objekat u Kozaračkoj ulici i opljačkano zlato, ovaj zlatar i članovi njegove porodice bili su na jednom slavlju kod prijatelja, samo nekoliko stotina metara od svoje kuće.

DETONATOR BOŽIĆNE RADOSTI
Prošla je još jedna najluđa noć. I u njoj se pucalo, gruvalo i šenlučilo. Tako Srbi proslavljaju početak godine, očekujući predizbornu tišinu, ono pobožno ćutanje pred izbore. Možda nam se posreći te početkom februara izaberemo sebi predsednika, onoga koji će nabolje promeniti Srbiju. Naravno, koliko je to u njegovoj (simboličnoj) moći. Bogobojažljivi i veri skloni Srbi najviše su artificija potrošili u noći kad se Badnji dan deli od Božića. Tako su slavili srećan dolazak Hristov u nesrećni ljudski svet. Pokazalo se šta sve može naoružani narod, navikao da mu ratni zvučni efekti budu poravnati sa svakim veseljem.
Neki eksperti za neopisiva stanja ljudske duše kažu da je sklonost ka razuzdanim rafalima i detonacijama nastala kao izraz nemoći naroda da se izrazi na drugi način. Ovako se stiže do nekakve katarze: puk′o si iz pištolja ili karabina, a ne bukvalno. Savršena zamena koja se čuje a ne objašnjava, put ka razrešenju socijalne i političke tenzije. Kad ti prekipi, sačekaš praznik i prangijaš dok ti ne dosadi, ili se osakatiš za sva vremena. 
Tako su neki dečaci ili mladi momci ostali bez prstiju ili čitavih šaka, ne slažući se najbolje sa lošim osobinama malih paklenih mašina. Među tim lažnim igračkama mnogo je onih koje zaista mogu da ubiju.
Ali, nisu samo adolescenti, inače rano naučeni prazničnom ludovanju, nisu dakle oni isključivi rukovaoci opasnim stvarima. Srpske kuće pune su ilegalnog oružja, od trofejnih pištolja i kremenjača, do "kalašnjikova" i grozdova ručnih bombi. Pre par godina u jednom zidu stare kuće na jugu Srbije, koja se srozala pod teretom godina, nađen je i pravi brdski top "b-1". Ko zna šta je sve nameravao imalac te privatne artiljerije, sem da u kritičnim situacijama razmeni topovsku vatru sa komšilukom. Za njega je to bilo samo "poljoprivredno oruđe", namenjeno čuvanju kuće od sličnih njemu.
Sve se to, u pravom času, posebno ako je trenutak teško pijan, može potegnuti za veselje ili žalost, kako kome. Ponovo je bilo ranjavanja i samoranjavanja. A jedan ljubomorni, i od ljubomore zaludeli srpski mužjak, uzeo je tri kašikare usred praznika, i bacio u kuću komšiji. Nije ga pogodio, ali njegovu decu jeste. Dečaka od 15 godina je ubio, onaj mlađi se još bori. 
Ta strašna eksplozija ostala je u zvučnoj senci svih ostalih. U nepodnošljivoj kakofoniji nije moguće razlikovati šta i sa kojim ciljem puca, i to se ovde još dugo neće znati. Da li je oko nas slavlje najradosnijeg pravoslavnog praznika, najluđih noći (imamo ih najmanje dve) napad na nečiju kuću ili glavu, zaostale eksplozije iz Paraćina, ili samo jeftine kineske pucaljke koje veseli osnovci bacaju pod noge prolaznicima. 
Nećemo saznati, čak ni uz pomoć policije. A ona je u takvim slučajevima potpuno bespomoćna. Ili bar tako izgleda, pravi se da jeste, da joj je svejedno, da ne zna kako će, da ne može da stigne ili da to nije posao od važnosti. 
Ugledni profesor policijske akademije tvrdi da samo u beogradskim stanovima ima preko 20.000 komada lakog vatrenog (ilegalnog) oružja, "za svaki slučaj". To su pištolji, revolveri, razni krateži i vatreni hibridi ručne proizvodnje. (Ni puška ni pištolj, ne liči ni na šta, ali radi!) Ima više desetina automata i automatskih pištolja, a i pedesetak lakih mitraljeza.
Naravno, to je samo procena, na osnovu sintetičke analogije. Nisu manje opasni ni priučeni bodigardovi iz raznih agencija za obezbeđenje i pratnju. Oni su naoružani poput Arnolda Švarcenegera u filmu "Komandos", a nisu stigli da se potpuno upoznaju sa opasnim napravama. 
Među njima su vojni i policijski profesionalci, ilegalni instruktori za brzo školovanje čuvara tela i imovine važnih ličnosti. Oni danju čuvaju zakon a noću ga krše, stvarajući male paralelne vojske oko svakoga ko ima nešto para a smatra sebe posebno vrednim. Ili mu neko zaista radi o glavi. 
Pucnjava radi ubijanja, dobro plaćenog zanata u Beogradu, često ostane nezapažena i pokrivena jačim zvucima. Tako je jedna baka pred televizijskim kamerama svedočila o uličnom ubistvu, jer se slučajno našla na "kritičnom mestu": "Jao, sinko, pošla sam u ovu radnju da kupim hleb i nešto je, onako, zapraštalo... Ja mislila petarde, ova deca bacaju... Kad ono, mrtav čovek, eno onde..."
Ne bacaju petarde samo deca, naravno. Gledao sam ljude koji se bliže pedesetoj, kako razdragano pale jake "topovske udare". Uživali su u aktiviranju alarmnih uređaja na vozilima. Divna, jeftina zabava, pravi provod nesrećnih balkanskih ratnih veterana. 
U kineskim radnjama zaista se moglo kupiti sve što je potrebno, sve što svetluca, puca, eksplodira ili bar ostavlja takav utisak. Ali, nisu nam Kinezi "uvalili" onih 20.000 i nešto cevi. To je samo naše, i niko nam ih ne može oduzeti. Policija ne ume, ne stigne, ne želi. 
U jednoj osnovnoj školi neko je pitao prvake znaju li šta je to kašikara. Njih sedmoro je odgovorilo da je to deo pribora za jelo. Ostali (18) su već znali šta je bomba.

Almuli: Neistina na milion adresa
Helsinški odbor za ljudska prava u Beogradu menja istoriju holokausta u Srbiji. Ovakva smela tvrdnja Jaše Almulija, barda srpskog i jugoslovenskog novinarstva i publicistike, nekadašnjeg predsednika Jevrejske opštine Beograd, saopštena u telefonskoj razmeni novogodišnjih čestitki na relaciji Beograd – London, zahtevala je i pojašnjenje. Almuli navodi deo Izveštaja Helsinškog odbora o Srbiji za 2006. godinu,. U odeljku posvećenom antisemitizmu kaže se: "U toku Drugog svetskog rata Jevreji u Srbiji su u visokom procentu stradali u holokaustu, ne samo od nemačkih okupacionih vlasti, već i od vlade nacionalnog spasa Milana Nedića, ljotićevaca, Žandarmerije i Specijalne policije, čiji je efikasan rad doprineo da je već u avgustu 1942. godine Beograd, kao prva evropska prestonica, proglašen za grad očišćen od Jevreja (Judenrein)."
Nagrada za prijavu
"Ovo izjednačenje nemačkih okupatora i kvislinških organa u uništenju srpskih Jevreja ne odgovara istini", kaže Almuli. "Tom netačnošću Odbor rizikuje da obezvredi svoje konstatacije o neočekivanom antisemitizmu u Srbiji koji ranije čitav vek nije postojao." 
Pozivajući se na istraživanja Saveza jevrejskih opština Jugoslavije, na svedočanstva preživelih srpskih Jevreja, kao i na dela priznatih jevrejskih istoričara u inostranstvu, Almuli upozorava da "svi oni govore da su jedino nemački okupatori odlučivali o uništavanju Jevreja u Srbiji i da su izvršioci bili nemački organi". 
"Kvislinški režim i formacije nabrojane u izveštaju Helsinškog odbora imali su sporednu ulogu. Dostavljali su nemačke pozive Jevrejima, sproveli su nemačku meru izbacivanja iz državne službe, držali su mestimično stražu i za nemačku novčanu nagradu tražili skrivene Jevreje i predavali ih Nemcima", kaže Almuli. 
Na osnovu razgovora sa preživelima on zna za više takvih slučajeva, a pominje profesora primenjene umetnosti Aleksandra Ajzinberga.
"U kameru mi je ispričao kako su se on i njegova majka jedne noći 1942. krili u kući supruge generala Bodija u Beogradu. Naišao je sused, srpski policajac, i pozvao je da se kartaju. Pohvalio se da je tog dana zaradio 25.000 dinara. Pronašao je tri skrivena jevrejska lica kod jednog srpskog bračnog para i za svakog od njih dobio po 5.000 dinara", navodi Almuli.
On podseća i na hrvatsku ratnu propagandu devedesetih godina koja je izjednačavala ulogu Nemaca i kvislinških organa u Srbiji, kao i uništenje Jevreja u ustaškoj NDH i okupiranoj Srbiji. 
Tako je Atila Hoare, "Britanac u rodbinskim vezama sa Hrvatskom", 9. septembra 1993, u pismu "London Review of Books" napisao: "Isti broj Jevreja je ubijen u ratno vreme u Hrvatskoj i Srbiji – 24.000 i 23.000. I srpski kvislinški režim Milana Nedića je sa oduševljenjem učestvovao u holokaustu i izgradio svoje logore smrti, kao što je bio logor na Banjici, čije je osoblje bilo srpsko". 
"Odgovorio sam u istom listu 8. oktobra", kaže Almuli, ukazavši na to da Hoarovo pismo sadrži dve neistine o broju žrtava u Hrvatskoj i Srbiji, kao i jednu poluistinu.
U logoru na Banjici su radili srpski policajci, ali je logor bio osnovan po nalogu Nemaca koji su imali kontrolu. U njemu su bili zatočeni u najvećem broju srpski rodoljubi. Kroz logor je prošlo samo 454 Jevreja, mahom onih koji su se krili i bili uhvaćeni, a zatim predavani Nemcima koji su ih streljali." 
Almuli se poziva i na delo "Zločini fašističkih okupatora i njihovih saradnika protiv Jevreja u Jugoslaviji", Saveza jevrejskih opština Jugoslavije.
"U Srbiji je pod nemačkom okupacijom ubijeno 14.000 Jevreja. Oko 5.000 je streljala nemačka armija u leto i jesen 1941. godine kao srpske taoce  u odmazdama zbog akcija partizana, a 7.500, mahom žena i dece, ugušeno je u proleće 1942. godine u kamionu dušegupki dopremljenom iz Berlina, čija je nemačka SS posada izvršila ubijanje", navodi Almuli.
Jevrejski istoričar Kristofer Brovning je svoje nalaze objavio u naučnoj publikaciji izraelskog memorijalnog muzeja Jad Vašem (sveska XV). U tom radu on piše: "U Srbiji su živote oduzimali uglavnom pripadnici nemačke armije, a ne SS jedinice (…) Streljanje je vršeno pod izgovorom odmazde za gubitke nanete od strane partizana (…) Oni koji su preživeli taj pokolj izvršen u jesen (1941), većinom žene i deca, smešteni su u koncentracioni logor (…) na drugoj obali Save  prekoputa Beograda, i bez obzira na starost i pol, bili su ubijeni u kamionu sa gasnom komorom u proleće 1942. godine".
A Raul Hilber, profesor i istoričar jevrejskog porekla iz SAD, u klasičnom delu "Uništenje evropskih Jevreja" navodi: "U decembru 1941.(…) vojne jedinice su prebacile porodice streljanih talaca u Zemun gde je komandant Policije bezbednosti i SD, dr Šefer, čekao na svoje žrtve (…) Pokretna gasna komora je 1942. stigla iz Berlina (…), a žene i deca su ubacivani u taj kamion (…) Ova operacija je završena 10. maja 1942. Zadovoljni Šefer je izvestio da više nema jevrejskog problema u Srbiji".
Ko je poslao kamion?
I Paul Fridlender, američki Jevrejin i profesor istorije, u najnovijem delu "Godine uništavanja" iz 2007, o logoru Sajmište piše: "Ostalo je nejasno ko je u nemačkoj upravi u Beogradu zatražio od RSHA da pošalje kamion u Beograd. Da li je to bio šef Civilne uprave Harald Turner ili Emanuel Šefer, šef Policije bezbednosti u Beogradu (...)? Kamion je stigao u Beograd krajem februara 1942, a početkom marta počelo je ubijanje. Do 9. maja jevrejske žene i deca sa Sajmišta, bolesnici i osoblje Jevrejske bolnice u Beogradu i jevrejski zatočenici iz obližnjeg logora su svi bili ugušeni".   
Na pitanje da li postoji opasnost da neko njegove tvrdnje proglasi za odbranu Milana Nedića i njegovog kvislinškog režima, naš sagovornik kaže:
"Ja ne branim ni Nedića niti njegov režim", odsečan je Almuli, "već oklevetanu Srbiju i borim se uvek protiv revizije istorije holokausta. Zato i postavljam pitanje: Zar gospođice i gospođe iz Helsinškog odbora u Beogradu nisu sve ovo znale ili nisu mogle da pročitaju? Neke velike zapadne sile, u odsustvu bilo kakve međunarodnopravne osnove, tvrde da Srbija nema moralno pravo na Kosovo, jer je ubijala na njemu mnoge Albance za vreme bombardovanja 1999. godine. Da li je sada ovo moralno diskvalifikovanje Srbije trebalo potkrepiti lažju da je Srbija isto koliko i Nemci kriva za ubistvo srpskih Jevreja?!", kaže Almuli. 
Helsinški odbor je netačnost o učešću Srbije u genocidu nad Jevrejima poslao na elektronske adrese milion ustanova i organizacija u 150 zemalja, među kojima su ministarstva spoljnih poslova, biblioteke, univerziteti i naučni instituti i mediji svih vrsta.

Penzioneri, voljno!
Čačak – Opštinski odbor Udruženja vojnih penzionera u Čačku čuva zdravstvene kartone svojih članova u podstanarskoj kancelariji kod Udruženja za negovanje tradicija oslobodilačkih ratova, jer je zatvoreno mesto gde bi trebalo da budu. Garnizonska ambulanta u Čačku prestala je sa radom 21. januara prošle godine, garnizon u Čačku ugašen još u julu 2005, pa oko 1.500 vojnih osiguranika (sa ukućanima) primarnu zaštitu dobija u mesnom Domu zdravlja, na bolničko lečenje putuje u Beograd, a radi overe zdravstvenih knjižica mora u Gornji Milanovac. – Ministarstvo odbrane isključuje nas iz svog sastava, drugi nas ne prihvataju, a država u dugom nizu godina oduzima stečena prava – jednostavno je opisao umirovljeni potpukovnik Miladin Ristanović, onomad na skupu vojnih penzionera iz Čačka, Lučana i Ivanjice.
Za to zasedanje pripremljena je samo jedna tačka – šta ima novo o lečenju i penzijama ? – ali je bila dovoljna da bi se ispunila velika dvorana Skupštine opštine u Čačku. Jer, od ukupno 492 vojna penzionera iz ove tri opštine, čak 476 učlanilo se u Opštinski odbor UVP, želeći da na taj način održe priključak sa novostima u ovom neobičnom vremenu.
– Posle gašenja garnizonske ambulante vojni osiguranici iz čačanskog kraja, i članovi porodica, pregledaju se u Domu zdravlja kod parka, dok lekove podižu u apoteci "Dr Dragiša Mišović", u Skadarskoj ulici. To je regulisano ugovorom koji je Ministarstvo odbrane zaključilo sa Zdravstvenim centrom i Apotekarskom ustanovom u Čačku i, evo već 12 meseci, redovno plaća te usluge. Međutim, ukoliko je neko uspeo da zdravstvenu zaštitu ostvari u drugoj stanici, to čini na svoju odgovornost – poručio je osiguranicima Boško Nakić, zadužen u Opštinskom odboru UVP da prati ovu oblast.
Primarna zaštita podrazumeva lekarske, specijalističke i stomatološke preglede, rendgensko snimanje i lečenja sa potrebnim laboratorijskim analizama.
– U hitnim slučajevima i radi složenijih specijalističkih pregleda ili bolničkog lečenja, lekari Zdravstvenog centra u Čačku dužni su da vas upućuju na Vojnomedicinsku akademiju, pri čemu izdaju uput i putni nalog. Prazan obrazac putnog naloga morate da ponesete vi, možete ga podići u kancelariji Odbora. Zbog rehabilitacije i dodele proteza i pomagala, lekari su obavezni da vas upute u specijalističke kabinete VMA – objasnio je Nakić.
Za korišćenje tih prava potrebne su overena vojna zdravstvena knjižica i lična karta. Knjižice overava komanda prvog susednog garnizona, u Gornjem Milanovcu. Na kraju prošle godine, čačanski Odbor UVP prikupio je 350 knjižica za 230 korisnika osiguranja, odnete su u Milanovac i u komandi je udaren pečat za ovo leto. Ostale će da budu overene tokom januara.
– Naređenjem Uprave za operativne poslove GŠ VS regulisano je da komanda garnizona u Milanovcu refundira putne i druge troškove osiguranika, račune za lekove, proteze, putne naloge. Za sada, predstavnik komande trebalo bi da dolazi u Čačak svakog četvrtka i od 8.00 do 10.00 sati preuzima medicinsku dokumentaciju za refundaciju. Ali, zbog smanjenog broja izvršilaca, predstavnik garnizona iz Milanovca nije dolazio prošlog meseca, ali su članovi Odbora UVP u Čačku umesto njega prikupili dokumentaciju i uputili u garnizon – naveo je Nakić.
Bivšim vojnicima preporučeno je da jevtinije lekove sami plate, a tamo gde su veći iznosi participacije sačuvaju fiskalni račun i original recepta, i četvrtkom predaju odgovornom licu iz milanovačkog garnizona. Isto to, fiskalni račun i recept, potrebni su za refundaciju leka kupljenog u bilo kojoj apoteci, na osnovu konzilijarnog mišljenja sa VMA.
Veoma komplikovano ? Da, bolje nego što je bilo ? Jer, posle gašenja čačanskog garnizona, vojni osiguranici sa ovog područja lečili su se u ordinacijama ZC u Čačku, ali samo do 1. marta 2006. godine. Tada im je to pravo ukinuto, pošto Ministarstvo odbrane nije plaćalo račune. Dalje, od početka marta do 15. maja, vojni osiguranici s čačanskog područja mogli su zdravstvenu pomoć da dobiju isključivo u ambulanti Garnizona VS u 22 kilometra udaljenom Gornjem Milanovcu.
Pošto to nije bila usluga već mučenje, Ministarstvo je odlučilo da sredinom maja 2006. obnovi rad ambulante, pored portirnice u čačanskoj kasarni "Tanasko Rajić", tog puta pod upravom Garnizona iz Kraljeva. I ta ordinacija zaključana je tačno pre godinu dana, pa su lični zdravstveni kartoni predati Opštinskom odboru UVP. Najbolje je da ne zatrebaju.

Opet se neće čuti izborni glas dijaspore
"Ovde u Americi imamo jednu ambasadu u Vašingtonu i dva konzulata (Čikago i Njujork). Prema uspostavljenoj proceduri, hiljade Srba koji žive na Zapadnoj obali morali bi da putuju u jedno od tih mesta da glasaju – što znači, dva dana i jednu noć u putu. Verovatno bi izdatak bio oko hiljadu evra za osobu koja hoće da glasa", poručio je, pre nekoliko dana, Miroslav Majkl Đorđević, predsednik Zadužbine "Studenica", i upitao kako je moguće očekivati da će tamo bilo ko glasati na izborima u Srbiji na ovakav način. Povodom ostvarivanja izbornog prava naših ljudi u dijaspori oglasila se i Mirjana Samardžija, predsednica Kongresa srpskog ujedinjenja, iz San Franciska, ukazujući na istovetan problem, sa mestom glasanja, ali i na teškoće u vezi sa obaveštavanjem, registracijom birača u dijaspori i prekratkim rokom za prijavljivanje: "Kada se sve sabere, Srbija održava praksu koja za efekat ima sprečavanje učestvovanja dijaspore u procesu glasanja na bilo koji svrsishodan način, što krši duh zakona koji garantuje to pravo. Ali, kao i svi građani demokratskih država, i mi imamo odgovornost da promenimo situaciju za koju smatramo da se mora promeniti."
Sudeći samo po ovim stavovima predstavnika Srba iz rasejanja, ogromna većina naših ljudi u dijaspori (procenjuje se da ih ima oko tri miliona), dakle, opet neće iskoristiti svoje izborno pravo. Na to, uostalom, ukazuju i egzaktni podaci: iako je došlo do povećanja broja upisanih iz dijaspore za predstojeće izbore (37.172, u odnosu na 31.300 birača, koliko je bilo za parlamentarne izbore održane u januaru 2007. godine, a od kojih je potom nepuna trećina glasala), ipak to predstavlja "kap u moru" u odnosu na glasački potencijal dijaspore. 
Zašto glasovi dijaspore neće – kako tvrdi Slavka Drašković, izvršni direktor Kancelarije KSU u Beogradu – mnogo uticati na ove izbore? Pored činjenice da se određeni, svakako ne nezanemarljiv, broj ljudi odvojio od svoje matice, oni, i kada žele da učestvuju u odlučivanju u Srbiji, nailaze, prema tvrdnji Đorđevića, na "zatvorena vrata".
Građani Srbije u dijaspori trebalo je, naime, kao i ranije, da se prijave za glasanje ambasadi ili konzulatu na čijoj jurisdikciji žive, i to do 30. decembra. Morali su lično, faksom ili elektronskom poštom da pošalju svoje podatke – ime, prezime, ime jednog roditelja, godinu rođenja, svoj matični broj, adresu poslednjeg prebivališta u Srbiji (ili adresu poslednjeg prebivališta roditelja), kao i sadašnju adresu u inostranstvu i broj (još uvek) svog jugoslovenskog pasoša.
Neda Maletić, državni sekretar u Ministarstvu za dijasporu, slaže se sa mišljenjem koje iznosi Samardžija da je rok za prijavljivanje bio kratak, ali je on uslovljen i trenutkom raspisivanja izbora, i naglašava da su asocijacije dijaspore 28. decembra od Ministarstva za dijasporu dobile podsećanje na to da rok za prijavljivanje ističe 30. decembra. Republička izborna komisija propisuje sve izborne radnje, pa i načine obaveštavanja – određeni su, na primer, i mediji i tv-kanali preko kojih će dijaspora biti informisana, kao i postupci državnih organa. Po ovom osnovu, Ministarstvo za dijasporu postavilo je 18. decembra, čim ga je primilo, obaveštenje RIK-a na svoj veb sajt, ali je otišlo i korak dalje, i poslalo obaveštenje "u više od 70 medija dijaspore", a zatim i brojnim organizacijama dijaspore. – Zapravo, svesni toga da postoji mogućnost da do mnogih ljudi ne dopre informacija, upravo zbog doba godine koje "kači" praznike, zamolili smo i njih da dodatno obaveste ljude na teritorijama na kojima se nalaze o potrebi da se dijaspora prijavi da učestvuje na izborima – kaže Maletić.
Imajući u vidu činjenicu da Srbi iz Amerike moraju, kako sami kažu, dva dana da putuju do glasačkog mesta, treba reći da je lično prisustvo na izborima propisano zakonom. – Mnoge zemlje su omogućile svojim građanima da glasaju poštom, a u Americi je čak moguće glasanje i elektronskom poštom – ukazuje Draškovićeva i zalaže se za fleksibilnije rešenje, kako bi ubuduće što veći broj Srba iz rasejanja glasao.
Maletićeva kaže da je sada kasno za promene kad je reč o izborima 20. januara, a da je, da bi se promenilo rešenje o ličnom glasanju, potrebna izmena izbornog zakona. S tim u vezi, Ministarstvo je naručilo jednu studiju, koja je završena krajem decembra. 
Povodom tvrdnje iz KSU da ne postoji dobra evidencija o dijaspori, Maletićeva objašnjava da se oni koji se nisu odjavili sa svoje adrese u Srbiji i prijavili nekom konzulatu, a takvih je, izgleda, mnogo, i dalje vode na biračkom mestu u Srbiji. – Primarna posledica toga za one koji žive u dijaspori jeste da ne dobiju poziv za izbore na adresu u inostranstvu, a sekundarna posledica jeste ogroman broj apstinenata u Srbiji – kaže i podseća na to da je obično milion birača koji nikada ne izađu na izbore u Srbiji. Zašto? Pa, mnogi od njih su fizički u inostranstvu. Da bi ostvarili svoje biračko pravo, ljudi iz dijaspore moraju da budu prijavljeni u birački spisak u Srbiji, ali prijavljivanjem u Posebnu evidenciju birača u konzulatima oni, zapravo, kažu da su van zemlje, i da žele da na izborima glasaju u inostranstvu – dodaje državni sekretar.
Predviđeno je, inače, da pripadnici srpske dijaspore glasaju u onim konzulatima i ambasadama gde se prijavi najmanje sto glasača. Postoji mogućnost da se glasa i van DKP, tamo gde je, kako smo čuli, dijaspora bolje organizovana i gde postoje uslovi za glasanje. Tako će u Americi za ove izbore, pored tri pomenuta mesta u konzulatima i Ambasadi, biti otvoreno, saznajemo, još jedno biračko mesto – u Los Anđelesu, zahvaljujući upravo inicijativi dijaspore. 
Ovo je, inače, četvrti put da dijaspora glasa. Prvi put je imala pravo da se izjasni na predsedničkim izborima 2004. godine. Kako to da problemi u glasanju dijaspore nisu do sada prevaziđeni? Po svemu sudeći, potrebno je da obe strane, i država i predstavnici Srba u rasejanju, ovo pitanje ozbiljnije zajednički razmotre, ne samo kada se približi neko glasanje. 
--------------------------------------------------------------------------
Odsutni, a nisu
Politički analitičar u Americi Obrad Kesić kaže da se način glasanja u Americi razlikuje od države do države. U nekim državama, Amerikanci koji su u dijaspori mogu da glasaju preko tzv. glasačkog listića odsutnih. U nekim državama to svoje pravo preko ovog listića oni mogu da iskoriste čak nekoliko dana pred izbore i mogu da glasaju elektronskom poštom.
Na naše pitanje da li je bilo problema sa elektronskim glasanjem, recimo upada hakera u taj sistem, odgovara da nije ništa čuo na tu temu, ali ističe da "generalno ima dosta problema sa glasanjem u odsustvu", jer se dešava da to pravo koriste i osobe koje nisu odsutne, recimo u Čikagu. Govorili su da putuju, a neka stranka ili kandidat bi, zapravo, kupio od njih pravo na takvo glasanje. Dešavalo se i da onaj ko ima listić za odsutne samo ispuni taj listić, a drugi glasa umesto njih.
Iako ima dosta slučajeva zloupotrebe sa ovakvim pravom, Kesić, ipak, ističe da, na ovaj način, glasaju mnogi poslovni ljudi, oni koji su u vojsci, ali i studenti, svi oni koji ne bi imali priliku da glasaju (jer nisu i po nekoliko godina u svojoj državi, mada su, naravno, u Americi) to mogu da urade na ovaj način. 
--------------------------------------------------------------------------


Najskuplje u Crnoj Gori
U inostranstvu će se glasati na 65 biračkih mesta. Osam je novih biračkih mesta. Ona su u Los Anđelesu, Zagrebu, Vukovaru, Lisabonu, Madridu, Otavi, Pekingu i Andrijevici u Crnoj Gori.
Koliko će zaista koštati glasanje u inostranstvu još nije poznato. Poređenja radi, prema predračunu troškova sprovođenja izbora januara 2007. glasanje u dijaspori trebalo je da košta oko 200.000 evra. Računalo se da će najviše para biti potrošeno na hotelski smeštaj, dnevnice i prevoz članova biračkih odbora – nešto više od 100.000 evra. Zanimljivo je da su te računice pokazivale da će najskuplje glasanje biti u Crnoj Gori – više od 25.000 evra. Za glasanje u prekookeanski udaljenoj Americi – oko 8.000 evra. 
--------------------------------------------------------------------------
Ukupno 6.701.779 birača u Srbiji
Republička izborna komisija donela je juče odluku o izmeni ukupnog broja birača i glasačkih listića na predsedničkim izborima, zakazanim za 20. januar. 
Prema jučerašnjoj odluci RIK-a, ukupan broj birača u Srbiji je 6.701.779, umesto 6.692.350 kako je bilo odlučeno 9. januara. 
Tu odluku RIK je doneo nakon usvajanja prigovora Pokreta snaga Srbije o kršenju izbornih prava birača u opštinama Gora i upisu tri biračka mesta u toj opštini u Prizrenskom okrugu – Vraništa, Mlike i Globočica. 
Predstavnici RIK-a trebalo bi danas da preuzmu izborni materijal za biračka mesta u inostranstvu i dostave ga Ministarstvu spoljnih poslova Srbije, gde će članovi stalnih biračkih mesta u inostranstvu dobiti instrukcije o sprovođenju glasačkog postupka. 
Prema ranijoj odluci RIK-a, na biračkim mestima u Velikoj Britaniji, Kanadi, Portugaliji i SAD glasaće se 19. januara od 7 do 20 časova, dok će se u ostalim zemljama glasati 20. januara. 
U inostranstvu će biti otvoreno ukupno 65 biračkih mesta u 36 država. 
Izborna ćutnja počinje u ponoć između 17. i 18. januara i završava se u 20 sati 20. januara.

Srbin u Sanaderovoj vladi
Zagreb – Slobodan Uzelac (60), univerzitetski profesor u Zagrebu i dosadašnji državni sekretar za nauku, postao je prvi Srbin potpredsednik vlade Hrvatske, od kada se ona otcepila od Jugoslavije 1991. godine. Uzelac dugo deluje u nauci, ali i u politici, kako pre rata u Hrvatskoj, tako i u obnavljanju institucija i kolektiviteta srpske zajednice za vreme i posle oružanih borbi u bivšoj jugoslovenskoj republici tokom prve polovine 90-ih. Uzelac je po profesiji defektolog, i iz te oblasti je doktorirao 1981. na Defektološkom fakultetu u Beogradu, a bio je poslednji sekretar Gradskog komiteta Saveza komunista Hrvatske (SKH) u Zagrebu, kada se, kako je rekao, osećao "kao lučonoša novog vetra". Naime, Uzelac je vodio snažnu ekipu koja je po pogledima bila modernija i po kapacitetima jača od one u Centralnom komitetu SKH, odnosno "ljude koji su videli da je koncept jednopartijskog sistema preživio i da nema smisla da se brani pa su zagovarali miran prelaz u socijaldemokratiju".
Iz tog perioda datira i Uzelčevo neslaganje o pojedinim temama u vezi sa Kosovom i Metohijom, pa se tako skoro posvađao sa ondašnjim srpskim liderom Slobodanom Miloševićem. Uzelac se, naime, pobunio protiv privilegovanog zapošljavanja Srpkinja i Crnogorki u pokrajini u fabrikama građenim sredstvima koja su izdvajana za razvoj pokrajine, smatrajući da se tako smanjuje broj pripadnika dva naroda jer je natalitet najniži kod žena koje rade. Tada je Uzelac tvrdio da sredstva treba davati devojkama i ženama da ostanu na selu i tako doprinesu povećanju nataliteta. 
S druge strane, Uzelac se zalagao da u Zagrebu zapošljavaju Albance u državnoj upravi jer ni tada ni danas, uz retke izuzetke, ni jedan od njih nije tamo našao mesto. 
U atmosferi straha i razbuktavanja nacionalizama posle 14. kongresa Saveza komunista Jugoslavije (SKJ) 1990, kada se SKJ raspao, Uzelcu je istekao mandat i on se povukao iz politike, da bi se u nju ubrzo vratio kao jedan od onih Srba u Hrvatskoj koji nisu dozvolili da budu isterani iz zemlje svojih pradedova.
Uzelac se među prvima, zajedno sa takođe univerzitetskim profesorom Miloradom Pupovcem, posvetio "skupljanju ostataka" i građenju srpskih institucija, Srpskog demokratskog foruma, posle koga je 1992/1993. sledilo obnavljanje Srpskog kulturnog društva "Prosvjete" čiji je on predsednik bio šest godina.
Posle hrvatske vojno-policijske akcije "Oluja" na Republiku Srpsku Krajinu, u avgustu 1995, Uzelac je učestvovao u spasavanju imovine i relikvija Srpske pravoslavne crkve. Istovremeno je Slobodan Uzelac radio na osnivanju Srpskog narodnog vijeća koje je od ustanovljenja 1997. postalo krovna institucija Srba u Hrvatskoj, a sada je kao koordinacija srpskih veća po županijama najviši organ srpske manjinske samouprave u zemlji.
Uzelac, koji se od 1973. neprekidno bavi naučnim radom i rukovođenjem na Edukacijsko-rehabilitacijskom fakultetu (ranijem Fakultetu za defektologiju), ima značajnu ulogu i u osnivanju raznih oblika nastave za srpske učenike i studente u Hrvatskoj. 
Tako je Uzelac, pored ostalog, zaslužan što su na Učiteljskoj akademiji u Zagrebu formirani smerovi učitelja razredne i predškolske nastave koji su dodatno osposobljeni da drže i predavanja na srpskom jeziku i da podučavaju pismu. 
Slobodan Uzelac je aktivan i u Samostalnoj demokratskoj srpskoj stranci (SDSS) koja i u novom sazivu Hrvatskog sabora ima tri poslanika. Do imenovanja u Saboru na visoku funkciju Uzelac je u vladi premijera Ive Sanadera bio državni sekretar za nauku u Ministarstvu nauke, obrazovanja i sporta, resor koji je praktično i vodio poslednjih meseci pred parlamentarne izbore.Tanjug

Za ubistva u SAD optužen 121 ratni veteran
Od našeg stalnog dopisnikaVašington, 13. januara – Spoljni ratovi Amerikanaca nastavljeni su, na specifičan način, i po njihovom povratku kući. Bar 121 učesnik bitaka u Iraku i Avganistanu počinio je u domovini ubistvo, ili je pod optužbom za takav zločin. U ekskluzivnom napisu ovo danas otkriva "Njujork tajms", pozivajući se na podatke do kojih je došao istraživanjem širom SAD. Pomenuta brojka, dodaje, predstavlja "najmanju moguću", jer poprilično sličnih slučajeva, koji su se dogodili u proteklih šest godina, nije službeno registrovano.
Izveštaj potvrđuje strahove da i najudaljenija poprišta deluju kao svojevrstan pakleni bumerang miru. Preživljene traume preusmeravaju se, često, u nasilje prema bližnjima.
Trećinu žrtava veterana s dva najveća savremena bojišta čine njihove supruge, devojke, rođaci pa čak i deca – precizira list. Uz to, svaki četvrti od onih koje su takođe usmrtili kad su došli u otadžbinu bio je neko od njihovih – saboraca. Crna hronika upotpunjena je i podatkom da je 13 počinilaca takvih zločina izvršilo samoubistvo.
Za talas destrukcije i autodestrukcije ljudi koji prethodno većinom nisu imali kriminalni dosije navode se mnogi razlozi. Ponajviše – traume preživljene na ratištima, dejstvo alkohola, nesređeni porodični odnosi, nedostatak odgovarajućeg socijalnog staranja...
List precizira da je broj ubistava veterana u vreme avganistanskog i iračkog rata povećan za 89 odsto u poređenu sa istim periodom od šest godina koje su im prethodile. Pentagon je odbio da komentariše podatke, uz opasku portparola da je "pažnja medija povećana" na slučajeve koji su se odigrali posle terorističkih udara 11. septembra 2001. godine otetim putničkim avionima na Njujork i Vašington.
Do ovih podataka njujorški dnevnik je došao, kaže, raznovrsnim uvidom. Uzeti su u obzir – lokalni medijski izveštaji, nalazi policijske istrage, sudski i vojni zapisnici, kao i izjave optuženih, rodbine nastradalih, pravnih zastupnika obeju strana. Za objašnjenje ovog fenomena korišćene su i dijagnoze niza medicinskih stručnjaka.M. P.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

SAD uz bivše protivnike
Od našeg stalnog dopisnikaVašington, 13. januara – Amerikanci u Iraku nastavljaju da se bore protiv gerilaca ali i – sopstvenih "rešenja". Posle višemesečnog pritiska izdejstvovali su, kako se ovde tumači, da irački parlament izglasa zakon čijim se odredbama poništavaju naredbe koje je tamo, pre četiri i po godine, izdao vašingtonski okupacioni poverenik.
Novim propisom je, naime, omogućen povratak u državnu upravu većeg broja službenika bivšeg režima Sadama Huseina, izbačenih s posla – dekretima Amerikanaca. Na takvom obrtu protiv svojevremenih svojih "rezova", navodi se, Vašington je insistirao više meseci, shvativši da su mu prethodni potezi bili kontraproduktivni jer su ojačali – redove neprijatelja. "Učinjen je važan korak ka nacionalnom izmirenju", prokomentarisao je šef Bele kuće Džordž Buš juče, pri kraju višednevne turneje po Bliskom istoku. Nada se, zapravo, da će novi zakon ublažiti obračune pripadnika dva islamska krila – sunita, svrgnutih američkom vojnom intervencijom 2003. godine, i šiita koji su potom došli na vlast.
Netrpeljivosti između te dve lokalne zajednice su u međuvremenu dostigle razmere građanskog rata i zapretile da dovedu do raspada Iraka pa i do šireg regionalnog sukoba. Nezadovoljni suniti su nizom oružanih akcija osporili novi poredak na čijem su čelu šiiti primenjivali i "osvetničke mere prema prethodnim ugnjetačima"...
Ceo "projekat" Vašingtona – uzdrman već činjenicom da je invazija izvedena pod netačnom pretpostavkom da je Bagdad posedovao oružje za masovno uništavanje i da je "šurovao" sa Al Kaidom – tako je naknadno potresen "iz temelja". Proklamovano "širenje demokratije" izmetnulo se u širenje regionalnog haosa, od Libana do Avganistana, s jačanjem uticaja "glavnih neprijatelja" SAD – šiitskog Irana i Al Kaide – i uz povećano negodovanje Americi savezničkih sunitskih država koje su se osetile ugroženim takvim razvojem događaja.
Uvidevši da je "vrag odneo šalu", Vašington je promenio taktiku i počeo da paktira s protivnicima. Prošlog leta napravio je sporazum sa sunitskim plemenima u dotad "najpaklenijoj" iračkoj oblasti Anbar.
 Zajedničkim snagama, doskorašnji neprijatelji su uspeli da "proteraju Al Kaidu iz te provincije". Potom su Amerikanci nastavili "političku ofanzivu", shodno aranžmanu, da privole šiite na "popuštanje" prema članovima nekad vladajuće Baas partije (sunitske), što se delimično ispoljilo juče usvojenim zakonom.
Nije još sasvim jasno kako će se primenjivati nove odredbe, donete u prisustvu jedva nešto više od polovine članova parlamenta a prosleđene Predsedničkom savetu na ratifikaciju. Prema tamošnjim izjavama koje prenose ovdašnji mediji, šiiti su zadovoljni jer je "osuđen krvavi baasistički režim i dozvoljen nastavak potrage za svima koji su počinili zločine".
Više vođa bivšeg režima je pogubljeno, među kojima i Sadam Husein, podseća se. Portparol komisije za "debaasifikaciju" izjavio je "Vašington postu" da je svojevremeno s posla udaljeno 150.000 baasista, a da je kasnije njih 102.000 vraćeno u službu. Sada su, dodaje se, na redu za povratak – niži funkcioneri, s tim što bi njih 3.500 iz "trećeg ranga" steklo pravo na penziju, dok bi 13.000 iz "četvrtog ranga" dobilo mogućnost da se ponovo zaposli...      
Primetan je, u svakom slučaju, napor vašingtonskih nesložnih vrhova (s jazom između republikanske Bele kuće i demokratskog Kongresa) da na slogu privole – Iračane. A da se, istovremeno, ovde nastave predizborna prepucavanja o smislu tamošnjeg rata, koji duboko deli i biračko telo i ukupno nacionalno biće SAD.

Iran Bušova "meta"
Od našeg stalnog dopisnikaKairo, 13. januara – Još nije ni završio najdužu i najambiciozniju posetu Bliskom istoku od kada je postao predsednik, a rezultati turneje Džordža Buša uveliko se – umanjuju. Devetodnevno putovanje američkog predsednika, započeto 10. januara, koje obuhvata posetu Izraelu, palestinskim teritorijama, Bahreinu, Kuvajtu, Ujedinjenim Arapskim Emiratima, Saudijskoj Arabiji i Egiptu, zamišljeno je kao dokaz ozbiljnosti i želje Buša Mlađeg da lično ohrabri izraelsko-palestinske pregovore. Oni su otpočeli u novembru prošle godine u Anapolisu, s ciljem da se okončaju stvaranjem dve države, pre nego što Buš napusti Belu kuću, početkom 2009. godine. 
Buša očekuju u Kairu u sredu. I dok jedni ističu da ova poseta jeste krunska potvrda namere američke administracije da mirovni proces privede kraju, drugi to doživljavaju sasvim drugačije. Veliki broj egipatskih analitičara i političara očekuje veoma malo, ili ništa bitnije, od ove, kao i od svih ostalih "sudbonosnih poseta", koje su se odigrale za poslednjih šest decenija izraelsko-palestinskih sukobljavanja. 
"Ne očekujemo mnogo", kaže Mohamad Šaker, zamenik šefa Egipatskog saveta za veze sa inostranstvom. "Buš je veoma zainteresovan za region, jer ima trupe u Iraku. Jedan od razloga je i iranska kriza", dodaje Šaker, a prenose egipatski mediji.
Zanimljivo je da Iran u prvi plan ističu i drugi poznavaoci prilika u regionu. "Buš je ovde došao da stvori savez protiv Irana. Želi da budemo na strani SAD, a ne da donese mir regionu", kaže za egipatski dnevnik "Edžipšen gazet" Mohamed Al Zajat, pomoćnik direktora Nacionalnog saveta za bliskoistočne studije.
I komentator uglednog nedeljnika "Al Ahram vikli" podvlači da, zapravo, ova poseta ima za cilj da produbi razlike između onih sila koje Bela kuća označava "ekstremnim", pri čemu se pre svega misli na Iran, i onih koje naziva "umerenim", naravno, sa Izraelom na čelu. "Može se očekivati da će Buš učiniti sve da okrene jedne protiv drugih, čak iako to podrazumeva podnošenje lažnih dokaza da Iran predstavlja najveći rizik u regionu, te da treba preduzeti sve moguće mere da se on izoluje i oslabi, uključujući i njegove saveznike, kao što su to Hezbolah u Libanu i palestinski Hamas", ističe se u "Vikliju".
Slično razmišljaju i pojedini američki posmatrači. Oni ističu da Iran ostaje za američkog predsednika i dalje "opasna država", u čemu ga podržavaju političari iz Izraela. Stoga će Vašington nastaviti sa politikom izolacije Teherana, uprkos procenama američkih obaveštajnih službi da Iran trenutno ne radi na razvoju atomskog naoružanja. Svejedno, Buš ostaje pri stavu da Iran, prvi komšija Zaliva, svakog trenutka može da nastavi da radi na nuklearnoj bombi, te da stoga saveznike SAD, posebno arapske zemlje tog regiona, treba propisno naoružati.
"Privlačenje režima zalivskih zemalja bogatih naftom da postanu vojni saveznici Vašingtona predstavlja izrazito delikatno pitanje. Sa jedne strane, ove zemlje nisu oduševljene da ponesu taj epitet. Sa druge strane, postoji duboka zabrinutost među njima, zbog povremenih, izrazito ratničkih, pokliča i akcija Irana", ističe američki ekspert za Bliski istok Majk Kelerman. Deo Bušovog paketa je i prodaja na desetine miliona dolara vrednog oružja zemljama Zaliva.
Valja podsetiti da je Iran muslimanska, šiitska, nearapska država, dok većina arapskih država ispoveda sunitski islam.

Rafi Gregorjan protiv Željka Kopanje
Od našeg stalnog dopisnikaBanjaluka, 13. januara – Prvi zamenik visokog predstavnika međunarodne zajednice u Bosni i Hercegovini Rafi Gregorjan demantovao je danas da je direktoru i vlasniku "Nezavisnih novina" Željku Kopanji rekao da su bošnjački član Predsedništva BiH Haris Silajdžić i potpredsednik Stranke demokratske akcije Bakir Izetbegović saradnici Obaveštajne službe Irana. "Laž je da sam rekao da su Haris Silajdžić i Bakir Izetbegović saradnici Iranske obaveštajne službe. Očito je da je to plasirano kako bi se moj život i rad učinili težim. Cilj je da se Kancelarija visokog predstavnika delegitimiše, a posebno ja", preneo je sarajevski "Dnevni avaz" Gregorjanov odgovor na saopštenje kolegijuma "Nezavisnih novina" izdato povodom njegove izjave da će Upravni odbor Saveta za sprovođenje mira obavestiti o tome da je jednom broju javnih ličnosti u Republici Srpskoj onemogućeno da istupaju u ovdašnjim medijima. Gregorjan je, osim toga, kazao da će Savetu za sprovođenje mira preneti šta su njemu i predstavnicima američke, britanske, francuske i nemačke ambasade rekli ljudi s kojima su razgovarali u Banjaluci. Podsetimo, na tom sastanku bili su predsednik nevladine organizacije "Narodni front" Dragomir Babić, predstavnik Transparensi internešnela Srđan Blagovčanin, predsednik Udruženja poslodavaca Damir Miljević, novinarka Gordana Katana, urednik magazina "Patriot" Slobodan Vasković, analitičar Fondacije "Fridrih Ebert" Tanja Topić, novinar Aleksandar Trifunović, bivša ministarka finansija Republike Srpske Svetlana Cenić i predstavnica Helsinškog odbora za ljudska prava Vedrana Subotić.
Oni su, tvrdi Gregorjan, rekli da se "osećaju nesigurno, da im se preti, da im je fizička bezbednost ugrožena, da su pod ekonomskim pritiskom i da se nekima od njih prisluškuju telefoni", zatim da su proglašeni "izdajnicima" čime se "praktično daje pravo bilo kome da im uradi šta god hoće". Učesnici sastanka su se dogovorili da idućih 10 dana neće davati izjave, tako da od njih nismo mogli dobiti ni potvrdu, ni osporavanje Gregorjanovih navoda.
Međutim, Željko Kopanja – odbacujući navode da su "Nezavisne novine" zatvorene za bilo koju javnu ličnost – ostaje pri izjavi da mu je Gregorjan rekao da su Silajdžić i Izetbegović u vezi sa Iranskom obaveštajnom službom. "Pre dva meseca, u hotelu ’Jelena’ u Brčkom, Gregorjan mi je kazao da su Silajdžić i Bakir Izetbegović u kontaktu s Obaveštajnom službom Irana. Što se ostalih optužbi na račun ’Nezavisnih novina’ tiče, mogu jedino reći da su one netačne. One su jedini integrativni list u BiH i jedine su novine koje imaju redakciju i u Banjaluci i u Sarajevu. Zbog toga ne vidim nikakvu vezu između onoga što rade ’Nezavisne novine’ i reči Rafija Gregorjana da je cilj saopštenja njihovog kolegijuma izazivanje političke nestabilnosti u BiH i diskreditovanje njega lično. Krizu u BiH, po mom mišljenju, izaziva upravo Gregorjan", kazao je za naš list Željko Kopanja, dodavši da je saopštenje kojim su "Nezavisne novine" reagovale na izjave Rafija Gregorjana zajednički stav urednika i novinara redakcija u Banjaluci i Sarajevu.

Podela Kosova moguća, iako je Srbija ne želi
Berlin – Ministar inostranih poslova Srbije Vuk Jeremić upozorio je u intervjuu za nedeljnik "Špigl" da bi sever Kosova, nastanjen Srbima, mogao da se odvoji, iako Srbija podelu pokrajine ne želi. Moguće proglašenje nezavisnosti Kosova Jeremić je nazvao "lošom odlukom" i najavio da će Srbija, izuzev vojnih, iskoristiti sva raspoloživa sredstva da se usprotivi takvom ugrožavanju svog suvereniteta. "Učinićemo sve što jedna suverena država može da učini u odbrani svoje celovitosti. Preduzećemo sve što je u našoj političkoj, diplomatskoj, međunarodnopravnoj i ekonomskoj moći protiv ove odluke koja nije u skladu sa pravom", rekao je Jeremić. 
Pri tome šef srpske diplomatije nije isključio ni da će doći do ekonomske blokade Kosova. 
Na pitanje da li će biti obustavljen promet robe prema Kosovu, Jeremić je rekao da i "privredni pritisak spada u arsenal mogućnosti koje ima Srbija" sa ciljem da "vlada Kosova opozove odluku o nezavisnosti". 
Zapitan da li Srbija podržava pretnje kosovskih Srba koji sever Kosova žele da otcepe i pripoje Srbiji, Jeremić je rekao da se tu "Srbija nalazi na tankom ledu". "Srbija želi da sve ostane u granicama međunarodnog prava i to je za nas veoma značajno. Ali pored toga postoji i stvarnost i ima ljudi koji stvari možda vide drugačije", rekao je Jeremić. 
On je dodao da "praktično svi Srbi na Kosovu neće da prihvate nezavisnost" i da je sticaj okolnosti takav da oni zgusnuto žive na severu Kosova. "Tamo bi mogla da se otvori Pandorina kutija i da izazove podelu Kosova koju Srbija ne želi", upozorio je Jeremić. 
U pomenutom intervjuu on je istakao i da se Srbija, "devet godina nakon intervencije NATO-a, u potpunosti promenila" i da ima "demokratski izabranu vladu, pravnu državu i rastuću privredu", te da je "na putu ka Evropskoj uniji i da se miri sa svojim susedima". "Milošević je demokratski srušen sa vlasti, umro je kao zatvorenik kojeg je optužio Haški tribunal. Zašto Srbija danas mora da plati cenu za rat koju Milošević nije morao da plati", zapitao je Jeremić na opasku da je posle intervencije NATO-a 1999. Kosovo bez velikih otpora moglo da dobije nezavisnost.

Iglberger: Opasno otimanje
Bivši američki državni sekretar Lorens Iglberger smatra da postoje veoma dobri razlozi za protivljenje međunarodnim naporima za odvajanje Kosova od Srbije i da bi nezavisnost Pokrajine mogla da ima međunarodne posledice. "Imam ozbiljan problem s međunarodnom zajednicom, čiji su deo i SAD, koja zagovara otimanje dela teritorije jedne zemlje i stvaranje nezavisne države. Mislim da to nije tradicija koju suštinski želimo da uspostavimo", rekao je on radiju "Glas Amerike".
On je ocenio da je to veoma ozbiljno pitanje kao korak koji bi lako mogao da bude iskorišćen u drugim delovima sveta. "Šta, na primer s Kurdima u Iraku i Kurdima u Iranu i Turskoj? Ne mogu da navedem sva mesta na kojima bi to moglo da postane primer koji bi drugi mogli da koriste", kazao je Iglberger, nekadašnji ambasador u bivšoj Jugoslaviji. 
On je upozorio i na još jedno pitanje, navodeći da je to međunarodna tradicija "koja odjednom uspostavlja pravo međunarodne zajednice da naredi ili izvrši pritisak za odvajanje određene teritorije i kaže nominalnom domaćinu da to više nije deo njegove teritorije". 
Bivši američki savetnik za bezbednost u administraciji Džeralda Forda, general Brent Skoukroft, slaže se sa time. "Moj osećaj je da guramo previše brzo po pitanju Kosova. Mislim da situacija nije zrela da bismo je mogli prepustiti slučaju. I tu je potencijalno etničko čišćenje na Kosovu, a postoji i moguća radikalizacija u Srbiji, to je pitanje ispunjeno emocijama", rekao je on. 
Skoukroft je dodao je da je Kosovo "psihološko srce Srbije". "Tamo su njihove svetinje. Njihov 4. jul je Bitka na Kosovu 1389. i zato oni gaje duboka osećanja za Kosovo. I mislim da previše vršimo pritisak", istakao je on. 
Stručnjak za Rusiju na Univerzitetu Prinston Džejson Lajal kaže da bi proglašenje nezavisnosti Kosova moglo da ima kobne posledice. "Realna opasnost je to da su SAD i Evropa u zastoju s Rusijom o tom pitanju i da će akciju preduzeti lokalni činioci na terenu i to će izmaći kontroli svih tih sila", smatra on. Stručnjak za Rusiju na Univerzitetu Kolumbija Robert Legvold je pozvao sve strane da nastave razgovore i pronađu kompromis da bi se izbegla nova promena granica u Istočnoj Evropi.

"Prikočiti" sa davanjem nezavisnosti
Njujork – Ugledni američki magazin "Njusvik" ocenio je da bi SAD i EU trebalo da "zakoče" sa davanjem nezavisnosti Kosovu. U svom internet-izdanju "Njusvik" prenosi mišljenje analitičara Endrua Denisona da bi "Beograd mogao zadobiti neke simpatije Zapada ukoliko bi Hagu predao osobe optužene za ratne zločine, poput Ratka Mladića. Zauzvrat Zapad bi mogao improvizovati diplomatsko rešenje poput onih koja već postoje na Tajvanu ili severnom Kipru". "Mi istinski ne odobravamo nezavisnost Kosova, ali oni mogu da kažu da su nezavisni", dodao je Denison, iz strateškog instituta "Transatlantske mreže" u Bonu u Nemačkoj. "Njusvik", jedan od vodećih američkih političkih nedeljnika, navodi da Amerikanci i Evropljani treba da igraju ulogu razboritih pregovarača. "Stavljajući mnogo šta na kocku, Zapad mora da se zapita da li je slobodno Kosovo vredno ponižavanja ranjivog Beograda koji se nalazi u srcu Balkana", zaključuje "Njusvik".Prema oceni "Njusvika", širi se lista onih zemalja koje, osim Rusije, podržavaju Srbiju, pre svega, Narodna Republika Kina, Indonezija i Južnoafrička Republika, članice Saveta bezbednosti UN. "Njusvik", takođe, primećuje da je Srbija prva zemlja van EU koja postavlja uslove za pridruživanje najvećoj regionalnoj integraciji na svetu, za razliku od svih prethodnih zemalja koje su, kako navodi list, hrlile u "klub bogatih". "Sada Srbija od Evrope zahteva da se odredi da li je ’za Srbiju ili protiv nje’. Države koje se protive jednostranom proglašenju nezavisnosti južne srpske pokrajine su Španija, Kipar, Rumunija, Mađarska, Slovačka i Grčka", piše "Njusvik", navodeći da one strahuju da bi nezavisno Kosovo bilo opasan presedan za ostale separatističke pokrete. "Njusvik" podseća i na mišljenje bivšeg savetnika u Združenom generalštabu američkih oružanih snaga admirala Džejmsa Lajonsa koji upozorava da bi nezavisno Kosovo predstavljalo "stvaranje talibanske države u srcu Evrope".

Vic (ni)je znak muškosti
Nije vic: upravo je planuo rat među polovima – oko vica. I prava na njegovu svojinu.
Ovu, za mnoge, neozbiljnu i žustru raspravu zapodenuli su, i u njoj učestvuju, smrtno ozbiljni ljudi. Naučnici, univerzitetski profesori, sociolozi i istraživači. 
Krivac za sve je Britanac Sem Šuster, sa univerziteta u Norviču. On je u jednom uglednom časopisu obelodanio rezultate svog naučnog istraživanja i konstatovao nekoliko provokativnih činjenica: da je vic znak muškosti, plod testosterona i izraz agresivnosti. Sledio je zaključak: muškarci su, definitivno, "vickastiji" i duhovitiji od žena.
Feministkinje na barikad
Mačo svet aplaudira. Jer ovaj istraživač ide dalje, produbljujući tezu o višku testosterona i njihovom učinku. Žene se, kaže, lepe za ljude koji "praktikuju humor". Duhoviti su zavodljivi i neodoljivi. I još: nije nikakvo čudo što je, evolucijom, muškarac postao – kralj komedije.
Feministkinje su, pak, izašle na barikade. Ovo je nečuven pokušaj da se "cementira" status kvo i odbrani, pred nezadrživim naletom žena, tradicionalno muško carstvo. 
Nemica Helga Hotkof, sa Visoke pedagoške škole u Frajburgu, koja se bavi lingvistikom i istraživanjem humora, upozorava da treba biti naglašeno obazriv u baratanju biološkim objašnjenjima i argumentacijama, a njena američka koleginica, sa univerziteta Konektikat, Đina Bareka, kontrira Šusteru: žene su, definitivno, veselije od muškaraca. I nudi dokaz iz sopstvenog iskustva: iz sobe u kojoj su, ciljno, ostavljene nasamo tri žene razleže se grohotan smeh. To se nikad, kaže, nije dogodilo kad je isti test radila sa tri muškarca.
Šuster istina priznaje da je muški vic grublji i drastičniji od ženskog, često agresivan, s ciljem da se neko ismeje ili povredi. Da se demonstrira moć. 
Kothofova konstatuje da humor zaista stoji u posebnoj vezi sa moći i hijerarhijom. Što je moćniji interpretator viceva, biće glasniji smeh i kad ono što izgovara (uopšte) nije duhovito. Jedna lepa karikatura kao potvrda hijerarhijske moći i poltronstva: grupa lovaca gađa jato ptica, pada samo jedna, a svi viču – bravo šefe!
Sociolozi prizivaju u pomoć obrazovanje i tradiciju, objašnjavajući činjenicu da su i danas, u društvu, i kod pričanja viceva, muškarci glasniji i da "drže banak". Društvo je oblikovalo norme ponašanja, pa i odredilo – ko treba da priča viceve. Ženama je "preporučena" uzdržanost i dopadljivost, umesto komike. Muškarce je, čak, hvatao strah pred duhovitim ženama: one time nasrću na ekskluzivni muški zabran.
Za razliku od muškog, često grubog i agresivnog vica, ženski je, objašnjavaju istraživači i teoretičari, suptilniji i nijansiraniji. Usmeren na svakodnevicu, često na temu oštre svekrve i "maminih sinova".
Momak se, posle terapeutskog tretmana, vraća kući i u očajanju kaže: "Rekli su mi da imam Edipov kompleks." Majka kaže tešiteljski: "Ništa sine, važno je da ti voliš svoju majku..."
Ni žene, u vicevima, međutim, nisu više tako nežne. I njihov glas je postao oporiji, oštriji i grublji. Šta radi žena čiji muž juri baštom u cikcak? Odgovor: i dalje puca.
Ugledni hamburški magazin "Špigl" je nedavno, u svom elektronskom izdanju, doneo pregršt "ženskih" i "muških" viceva, duhovitih i manje duhovitih. Evo malog izbora. Najpre ženski. 
Dama traži knjigu "Muškarac, jači pol". Prodavačica: "Pogledajte na odeljenju bajki." Žena: "Tražim jabuke za muža. Jesu li ’špricane’ otrovom?" Prodavačica: "Ne. To ćete morati da uradite sami." 
Jogurt – ima kulturu
Zašto muškarci imaju glave? Da ne bi šešir nosili u ruci. Koji muškarac danas važi za džentlmena? Onaj koji vadi cigaru iz usta kad se ljubi. Pitanje radoznale žene: kakva je razlika između jogurta i moga muža? Odgovor: jogurt ima – kulturu.
Ona: "Moj novi lekar je fantastičan! Rekao mi je: kakva lepa koža, kakve sjajne grudi, kakve krasne noge za jednu pedesetogodišnjakinju." On, uskačući: "A šta je rekao za tvoju pedesetogodišnju zadnjicu?" Ona: "Oh, bože, o tebi nismo uopšte govorili."
Muški "otpozdravi". "Egone, zašto ste raskinuli veridbu sa Karin?" Egon: "Samo zato što sam primetio da su joj čarape naborane." "Pa to nije nikakva uvreda." Egon: "Ali, ona je bila bez čarapa."
Zašto žene imaju samo četiri moždane ćelije? Dovoljno: za svaku plotnu na šporetu po jednu. Žena: "Poljubi me još jednom, biću tvoja zanavek." Muškarac: "Hvala na upozorenju." Muž: "U novim naočarima izgledaš mi grozno." Žena: "Ali ja nemam naočare." Muž: "Imam ja." Pitanje: zašto žene ne mogu istovremeno da budu i lepe i inteligentne. Odgovor: zato što bi tada bile – muškarci.
I, naravno, neizbežna plavuša: ona pokušava da ubije pticu – bacajući je kroz prozor...

Krokodili na Menhetnu
Svako će imati svoj mali džepni telefon i moći će da prima pozive bilo koga, iz bilo kog kraja sveta. Kada su 1908. čitaoci jednog njujorškog lista predviđali kako će ovaj grad izgledati za sto godina, (2008) vizija mobilnih telefona, koju su upitani naučnici pustili u opticaj, delovala je kao čista naučna fantastika. Bila je to godina kada je završena i useljena tada najviša kula na svetu, takozvana Singerova zgrada od 47 spratova (187 metara visine), da bi je odmah potom na silueti najvertikalnijeg grada na svetu pretekao za dvadeset metara (oko pet spratova) viši neboder na Medison skveru. Vidovit je bio i doktor Sajmon Fleksner, prvi direktor Rokfeler instituta koji je pre sto godina tvrdio da će za jedan vek presađivanje ljudskih organa postati uobičajena pojava. Po ugledu na početak dvadesetog veka, kada su novinska predviđanja budućnosti bila u velikoj modi, dvanaest znamenitih Njujorčana pokušalo je da zamisli svet za sto godina. Kako će Njujork izgledati Nove 2108? 
Za sto godina nas dvoje bismo mogli da razgovaramo na dva različita svetska jezika uz automatski prevod bez vidljivog prevodioca, preko virtuelne tehnologije, predviđa Ken Perlin, profesor kompjuteristike na njujorškom univerzitetu. Lični kontakti će i dalje biti važni, ali će kroz vazduh u konferencijskoj sali ili na nekoj porodičnoj proslavi strujati fluidne informacije o ljudima sa kojima smo se našli. Čovek koji bude čitao novine za sto godina (da li će takvih uopšte još biti?) moći će sa lakoćom da razume tekst na bilo kom svetskom jeziku, preko virtuelne vizije automatskog prevoda. 
Mnogo manje urbane demokratije predviđa Džim Kramer, voditelj "Ludog novca" sa "Si-En-Bi-Sija", koji očekuje da će njegovi unuci tek ponekad moći turistički da posete Njujork. Grad će postati vlasništvo šeika iz Emirata ili neke druge naftonosne zemlje. Biće im lakše da lete do Njujorka nego do Meke. Potomci nekadašnjih Staronjujorčana dolaziće u obilazak grada svetske finansijske elite samo na izlet, da pokažu svojim unucima kako se nekad živelo. 
Sasvim suprotna su predviđanja Pola Nersa, sadašnjeg predsednika Univerziteta "Rokfeler", koji očekuje navalu sociologa i drugih analitičara društvenih usmerenja na ovaj "otvoreni grad". Možda će se organizmom svakog Njujorčana kao mravi šetati sićušni roboti koji će otkrivati bolesti u njihovom začetku. Biće to grad javnog prevoza, pa će se opasnost od epidemija povećati. Ali, ako se iskoreni siromaštvo, Njujorčani će se sačuvati od masovnih zaraza.
Svako će u svom oku imati ugrađen tanani ekran, preko koga će mu biti objašnjeno kako da pronađe mesto gde se sastaje sa prijateljem ili da li je restoran na Petoj aveniji dobio svežu ribu.  
Za sto godina neće biti lekara (jer će njihov posao preuzeti mravlji roboti), ni prevodilaca, iako će svako pleme na Menhetnu govoriti samo svojim jezikom, ali će biti mnogo svakojakih talasa. Oni će poneseni globalnim otopljavanjem poplaviti deo Menhetna, a Centralnim parkom zavladaće krokodili. Neki od staklenih nebodera biće pod vodom, pretvoreni u gigantske akvarijume u kojima će plivati fosforoscentne ribice. Taksisti će voziti podmornice i odvoditi došljake u podvodni turizam.  Kao neka vrsta modernih venecijanskih gondolijera.  
Njujorčani će početi da podižu aligatore čim se izlegu, a oni će kao kućni ljubimci potamaniti sve istorijske mačke i pse. Na Vašington skveru, koji će i dalje nositi ime po političkoj prestonici u kojoj će i dalje vladati jedna ili druga dinastija (Klintonovi ili Bušovi),  okruženom palmama, organizovaće se krokodilski maraton. Kim Hastrejter, urednik "Pejper magazina", ne očekuje, međutim, da će ovi globalni krokodili progutati i novinare. Bio bi to prevelik zalogaj čak i za halapljive sveždere. Pa će tako novinar te 2108. sesti na svoju ploveću stolicu i u ekrane svačijeg oka ubacivati svoja predviđanja o Novoj 2208. godini. Bez jezika i bez kompjutera, preko inteligentnih talasića… dok izdresirani krokodilčić ne doplovi sa hamburgerom. Ručak je stigao.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>