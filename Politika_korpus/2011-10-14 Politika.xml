<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Koltrejn me je zarazio džezom
Pijanistkinja Anat Fort, gošća predstojećeg Beogradskog džez festivala, muzikuvidi kao raznobojni mozaik zvukova. Odrasla je u Izraelu, a školovala se u Americi, gde i danas živi.Njene kompozicije odlikuje raznovrsnost žanrovskih uticaja, a dva albuma, koja je snimila za uglednu kuću ECM, odlično su ocenjena.
Anat Fort će svirati prvog dana festivala, 27. oktobra, u Domu omladine, a u razgovoru za naš list najavljuje da će publici predstaviti duo program, uz basistu Gerija Vanga, a repertoar će se, uglavnom, bazirati na poslednjem albumu „And If”, koji je proglašen jednim od najboljih džez izdanja u prošloj godini.
Ova pijanistkinja, koja svakog jutra meditira i vežba taj či, na klaviru je počela da svira jer je, kako kroz smeh kaže, „izigravala dobru devojčicu”. Ni džez je nije privlačio:
– Osamdesetih sam slušala pop: od Dejvida Bouija, Nika Keršoa, Elvisa Kostela, Fila Kolinsa, do „Man at Work”, Majkla Džeksona i Madone. Volela sam da slušam i ritmove iz mojih krajeva, sa Bliskog istoka, a naravno i klasičnu muziku. Ali, nisam mislila da ću se ikada profesionalno baviti muzikom.
Priseća se da je oduvek nešto improvizovala, čak i dok je izvodila klasična dela u školi, što njeni profesori nikako nisu mogli da razumeju. I kada je prvi put čula džez na radiju – zaljubila se, shvativši da je takav svet improvizacije nešto što joj savršeno odgovara:
– Slušala sam, prevashodno, Džona Koltrejna. On je, definitivno, „odgovoran” za moju ljubav prema džezu. A onda je na red došao i Kit Džeret, koji je i danas jedan od mojih džez heroja.
Anat Fort ne voli da je nazivaju izraelskom kompozitorkom ili bliskoistočnom pijanistkinjom, jer, kako kaže, nije ljubitelj bilo kakvih kategorizacija:
– Nema to veze ni sa Izraelom, niti s Bliskim istokom, ponekad čak ne volim da sebe nazivam džez pijanistkinjom, jer džez označava jedan veoma širok spektar. Za sebe volim da kažem da sam muzičar koji improvizuje. Kada me ljudi pitaju kako zvuči moja muzika, ja im kažem: samo slušajte te raznolike ritmove.
Njena selidba u Ameriku bila je, priznaje, istovremeno i teška odluka i ostvarenje sna. Ali Amerika ju je privlačila, jer je tu džez rođen.
– Htela sam da učim na izvoru. Ali, i pre nego što sam počela da studiram tamo, posetila sam Njujork i zaljubila se u taj grad. Pretpostavljala sam još tada da ću jednoga dana živeti tu. Doduše, volim i moj Tel Aviv. A na sreću, posao mi je takav da mnogo putujem i nemam osećaj da sam na jednom mestu previše dugo.
A na pitanje šta to Njujork ima, i zbog čega svi džez muzičari hrle u ovaj grad, Anat odgovara:
– U Njujorku imate bezbroj mogućnosti, naročito za džez muzičare. Nažalost, i u Njujorku danas ima sve manje mesta za svirku. Ali, iako se mnogi klubovi zatvaraju, ljudi još uvek dolaze. A količina muzike, kvalitet, dijapazon i brojnost muzičara koji tu stvaraju ne postoje nigde drugde.

Predragu Stakiću uručena nagrada za logo ljudskih prava
Srpskom dizajneru Predragu Stakiću uručena je juče u nemačkoj ambasadi u Beogradu nagrada za pobedničko rešenje na Međunarodnom konkursu za logo ljudskih prava.Stakićevo pobedničko rešenje je ptica koja formira ruku, pod nazivom „Slobodan kao čovek”, a izabrano je na konkursu koji je organizovala Nemačka, a glasalo se putem Interneta. 
–Teško je opisati ljudska prava. Potrebno je da logobude neka apstrakcija, ali ne sasvim apstrakcija, već nešto što komunicira sa celim svetom i svim ljudima – rekao je Stakić uoči primanja nagrade. 
Naš dizajner je dodao i da je nagrada za logo ljudskih prava za njega „kao profesionalca ostvarenje sna”, pošto je, kako je kazao, „san svakog ljudskog bića da dopre do što više ljudi”. Stakić je objasnio i da na logou nije predstavljen golub, kako mnogi često misle, već da je reč o ptici koja je, kako je rekao, „univerzalniji simbol”. 
Takmičarima na konkursu za logo ljudskih prava bilo je dozvoljeno da kreiraju logo korišćenjem kompjuterske tehnologije, ali i obične olovke ili bojica. Žiri je izabrao deset finalista od nekoliko hiljada predloga. Glasanje je trajalo do 17. septembra, a u finale su ušla dva predloga iz Beograda – pored Stakićevog, jedan od tih deset najboljih radova imao je i Zoran Džeferdanović.
Stakić je svečano proglašen za pobednika takmičenja na ceremoniji koja je 23. septembra održana u sedištu UN u Njujorku.

Bronzani Laza
Gradonačelnik Novog Sada Igor Pavličić otkrio je spomenik pesniku Lazi Kostiću u Ulici Modene, u centru grada. Tim povodom organizovan je prigodan kulturno-umetnički program, u kojem je Mešoviti hor KUD „Svetozar Marković“, pod upravom Božidara Crnjanskog, otpevao kompoziciju nastalu na stihovima Lazine pesme iz 1863. godine „Među javom i med snom”.
Svoje stihove posvećene Lazi Kostiću govorili su pesnici Dušan Pop Đurđev, Anđelko Erdeljanin, Pero Zubac i Đorđo Sladoje, a Lazin pesnički manifest zapisan u knjizi „O Zmaju” iz 1902. godine pročitala je Gordana Đurđević-Dimić, prvakinja Drame Srpskog narodnog pozorišta.
Laza Kostić je rođen u obližnjem Kovilju, a u Novom Sadu je pohađao gimnaziju i proveo deo života, često se vraćajući ovom gradu.

Predstavljanje „Bibliografije Ive Andrića“
NOVI SAD – Bibliografija Ive Andrića, štampana povodom veka od objavljivanja prvog njegovog dela i 50 godina od dobijanja Nobelove nagrade, biće sledećeg utorka svečano predstavljena u Ogranku SANU u Novom Sadu, najavila je Biblioteka Matice srpske (BMS).
To zajedničko izdanje Zadužbine Ive Andrića, SANU i BMS je najobimnije delo te vrste u srpskoj kulturi kada je reč o stvaralaštvu jednog autora, koje okuplja 15.647 jedinica na 49 jezika, od kojih 5.779 Andrićevih knjiga i priloga kao i 231 knjigu i 9.637 tekstova o njemu.
Bibliografiju je, uz saradničku podršku Andrićeve zadužbine, uradio autorski tim BMS koji je koordinisala Ljiljana Klevernić a glavni i odgovorni urednik tog izdanja je dopisni član SANU i upravnik BMS Miro Vuksanović.
Recenzenti su akademici Predrag Palavestra i Nikša Stipčević.
„Bibliografija Ive Andrića” urađena je u elektronskom katalogu BMS i dostupna je internet stranici www.bms.rs a knjiga velikog formata od 1.080 stranica štampana je u malom tiražu i namenjena je kao poklon naučnim i narodnim bibliotekama, lektoratima, slavističkim centrima i drugim ustanovama.

Pozorišni festival u čast Zorana Radmilovića
ZAJEČAR – Pozorišni festival „Dani Zorana Radmilovića” počeće u Zaječaru u subotu veče, hit predstavom Zoranovog matičnog pozorišta - Ateljea 212 „Otac na službenom putu”.
Kako je na današnjoj konferenciji za novinare u Zaječaru najavio direktor zaječarskog pozorišta „Zoran Radmilović” Vladimir Đuričić, ovu jubilarnu 20. po redu smotru pozorišnih ostvarenja otvoriće ministar kulture Srbije Predrag Marković, dok će prigodne besede o Zoranu imati Aljoša Vučković, Tanja Bošković i Milan Mihailović.
Ansambl Ateljea 212 predstaviće se publici i u nedelju uveče, predstavom „Dokle”,dok će gost zaječarskog teatra u ponedeljak biti Kamerna opera Madlenianum iz Zemuna sa predstavom „Miholjsko leto”.
Do 21. oktobra, do kada traje festival, publika će videti i pozorišnu predstavu „Ženidba” somborskog teatra, zatim predstavu „Kanjoš Macedonović” Narodnog pozorišta Beograd i Budva grad teatra, kao i komad „Život u tesnim cipelama” Zvezdara teatra.
Poslednje festivalske večeri, nastupiće pozorište grada domaćina sa predstavom „Svašta” u režiji Milana Gutovića.
Pored ovih predstava, programom su predviđene još dve predstave zaječarskog teatra „Karolina Nojber”, jedna od najboljih predstava domaćina, koja će 2. novembra biti izvedena u Narodnom pozorištu u Beogradu i koju će snimati Radio televizija Srbije i „Snežna kraljica”, dok će se jagodinski glumci predstaviti komadom „Staklena menažerija”.
Prema rečima Đurišića, ovu pozorišnu smotru pratiće i ovoga puta bogate propratne manifestacije.
Jedna od njih je zakazana za večeras a to je predstavljanje knjige o Zoranu Radmiloviću zaječarskog pesnika Tomislava Mijovića, dok će sutra uveče biti održano pesničko veče posvećeno Radmiloviću.
Takođe, pre zvaničnog otvaranja festivala, izložbu „Savremena kostimografija” prirediće Narodno pozorište Beograd.
Programom festivala predviđeno je i predstavljanje monografije „Ljubomir Muci Draškić ili živeti u pozorištu” o kojoj će govoriti: dramaturg Ksenija Radulović, reditelj Nebojša Bradić i reditelj Kokan Mladenović. Poslednjeg festivalskog dana biće održana i tribina koju će voditi teatrolog Miroslav Miki Radonjić o temi „Ko kreira repertoar pozorišta u Srbiji”.
Kako nalaže tradicija ovog festivala, i ove godine će svake večeri žiri dodeljivati nagradu „Zoranov brk” za glumačku bravuru a na kraju će tajnim glasanjem publika odabrati najbolju predstavu.
Selektor ovogodišnje smotre, dr Milivoje Mlađenović potrudio se da za ovaj jubilarni festival odabere najbolje predstave, što potvrđuje i činjenica da su karte za sve festivalske večeri planule odmah pošto je počela prodaja.

Rupert Everet na sajmu u Frankfurtu
FRANKFURT - Britanski glumac Rupert Everet doneo je dašak Holivuda na Sajam knjiga u Frankfurtu gde je doputovao kako bi sa stručnjacima iz oblasti medija i zabave razgovarao o filmu o čuvenom irskom pesniku i piscu Oskaru Vajldu koji namerava da snimi.
Kako prenosi Frans pres, 52-godišnja zvezda filma "Venčanje mog najboljeg prijatelja" planira da napiše scenario, režira i glumi u filmu o legendarnom dendiju koji je po izlasku iz zatvora otišao u egzil u Pariz.
Everet na iskoristio učešće na panel diskusiji o budućnosti pripovedanja na petodnevnom Sajmu, da promoviše film čije bi snimanje trebalo da počne dogodine.
U filmu bi trebalo da glume Kolin Firt, Emili Votson, Tom Vilkinson i Edvard Foks.

Jelena Janković u polufinalu turnira u Lincu
LINC – Srpska teniserka Jelena Janković plasirala se večeras u polufinale turnira u Lincu, pošto je u četvrtfinalu savladala Ruskinju Jevgeniju Rodinu sa 6:2, 6:4.
Sledeća protivnica srpske teniserke, koja je postavljena za trećeg nosioca na turniru, biće Čehinja Petra Kvitova.
Jankovićeva i Kvitova do sada se nisu sastajale.
WTA turnir u Lincu igra se za ukupni nagradni fond od 220.000 dolara, a pobednici će pripasti ček na 37.000 dolara.

Vladimir Petrović nije više selektor
Vladimir Petrović nije selektor fudbalske reprezentacije Srbije. Na sastanku rukovodstva FSS, koje je predvodio predsednik Tomislav Karadžić, i četvrte Zvezdine zvezde, postignut je dogovor o sporazumnom raskidu ugovora. U fudbalskoj organizaciji navode da je do prekida saradnje došlo jer nisu ispunjeni takmičarski ciljevi (neuspeh reprezentacije u kvalifikacijama za Evropsko prvenstvo 2012). 
Vladimir Petrović, kome je ugovor isticao na kraju ove godine, po završetku razgovora s vodećim ljudima FSS je izjavio:
– Imao sam čast i zadovoljstvo da u prethodnom periodu na najbolji način sarađujem s čelnicima Fudbalskog saveza Srbije i da s klupe predvodim najjaču nacionalnu selekciju. Na nesreću svih nas, izostao je rezultat. Nismo se plasirali na kontinentalni šampionat. Dogovorili smo se da je sporazumni raskid ugovora najbolje rešenje. Savezu i reprezentaciji želim puno sreće i uspeha u narednom periodu.
Vladimir Petrović je 13 puta predvodio naš nacionalni tim i zabeležio sledeći učinak: po pet pobeda i poraza, uz tri remija i gol-razliku 13:14.
U kvalifikacijama za EVRO 2012. Srbija je zauzela treće mesto u C grupi iza reprezentacija Italije i Estonije.

Stanojević: Želimo da zadržimo prvo mesto
BEOGRAD – Trener fudbalera Partizana Aleksandar Stanojević kazao je da njegovi igrači „maksimalno motivisani, svi spremni i svi zdravi” ulaze u utakmicu sa Spartakom iz Subotice u 8. kolu Super lige Srbije.
„Imamo veliki motiv i veliku želju da ostanemo na vodećoj poziciji”, dodao je Stanojević pred novinarima na stadionu Partizana.
Crno-beli i Spartak igraće sutra u Beogradu u 17.00.
„Spartak igra odlično ove sezone, za nijansu ofanzivnije nego prošle. Svi znamo kako su pobedili našeg najvećeg rivala i sigurno imamo poštovanje prema njima. Svesni smo na koji način će igrati i znamo šta možemo da očekujemo”, rekao je Stanojević.
On je dodao da će igrači Partizana, pošto su domaćini u ovom duelu, pokušati da nametnu svoj stil igre.
Stanojević je rekao da će reprezentativac Sijera Leonea Medo Kamara biti kažnjen zbog kašnjenja na treninge crno-belih, posle obaveza u nacionalnoj selekciji.
„Trebalo bi da je danas došao u Beograd. Imam svoj stav i posle razgovora sa njim i sa direktorom kluba saopštićemo kakva je sankcija. To su tekuće stvari i zna se kakve su konsekvence”, rekao je trener crno-belih.
Partizan se posle sedam odigranih utakmica nalazi na prvoj poziciji Super lige sa 18 bodova, dva više od Zvezde, dok je Spartak na šestom mestu sa 12 bodova.

Figo: Žao mi je Srbije, nadam se da će Portugal na EURO
Čuveni portugalski fudbaler Luis Figo izjavio je da mu je veoma žao što se Srbija nije plasirala na Evropski šampionat u Poljskoj i Ukrajini i izrazio nadu da se nešto slično neće desiti njegovom Portugalu.
„Razgovarao sam juče sa Dejanom Stankovićem i rekao sam mu da nisam mogao da verujem da niste pobedili Sloveniju i prošli u baraž. To je zaista veliko razočaranje. Ne znam prave razloge, ali očigledno je da nešto nije urađeno na najbolji način i da nešto mora da se menja”, rekao je Figo na konferenciji za medije povodom akcije UEFA i Unikredit banke „Donesi trofej Lige šampiona”.
On je istakao kako se nada da će Portugal mnogo bolje odraditi posao u baražu sa Bosnom i Hercegovinom.
„Situacija je sada mnogo drugačija nego pre dve godine kada smo takođe protiv njih igrali u baražu. Uveren sam da ćemo se plasirati u Poljsku i Ukrajinu”.
Dolazak u Beograd svakako je prilika i da se Figo ponovo vidi sa nekadašnjim saigračem iz Barselone Robertom Prosinečkim.
„Žuti je moj prijatelj i videli smo se sinoć u jednom restoranu. Nisam očekivao da će postati trener, ali drago mi je što mu ide dobro u Crvenoj zvezdi. Bio je fantastičan igrač, uveren sam da će biti i vrhunski trener”.
Figo trenutno radi u Interu kao direktor za međunarodne odnose, a osim sa Stankovićem igrao je i sa Sinišom Mihajlovićem.
„Deki je moj veliki prijatelj, jedan od najboljih u Interu, a u odličnim odnosima sam i sa Sinišom. Samo jednu sezonu smo igrali zajedno, ali dovoljno da se shvati kakav je on majstor. Drago mi je što mu dobro ide u ulozi trenera Fiorentine”.
Na pitanje da li mu je žao što nije godinu dana kasnije završio igračku karijeru kako bi posle Reala i sa Interom osvojilo Ligu šampiona Figo je rekao:
„Eh, to bi zaista bilo lepo jer su to najlepši trenuci u fudbalu. Međutim, ne žalim jer mogu da se pohvalim da sam osvajao Ligu šampiona i kao igrač i kao direktor”.
Čovek koji je mnoštvo trofeja osvojio igrajući za Barselonu, a kasnije izazvao pravi „navijački rat” prelaskom u Real kaže da između ova dva kluba bira Madriđane.
„Navijam za Inter, ali ako insistirate Real je moj klub u Španiji”, rekao je Figo, koji očigledno nije zaboravio uvrede prilikom prvog dolaska na Kamp nou u dresu kraljevskog kluba i „čuvenu svinjsku glavu” kojom su ga gađali navijači Katalonaca.
On je kao dve utakmice koje se najviše seća izdvojio osvajanje Interkontinentalnog kupa sa Realom 2002. godine u Jokohami protiv Olimpije iz Asunsiona 2:0 i trijumf u dresu reprezentacije Portugala protiv Engleske 3:2 na EP 2002. godine.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Zimonjić i Lodra u polufinalu Šangaja
ŠANGAJ – Srpski teniser Nenad Zimonjić i Francuz Mikael Lodra plasirali su se u polufinale Masters turnira u Šangaju pošto su pobedili švedsko-rumunsku kominaciju Robert Lindšted/Ori Tekau sa 7:6(7:4), 3:6, 10:7.
Protivnici Zimonjića i Lodre u polufinalu biće poljski par Marijuš Firstenberg i Marsin Matkovski, koji je bio bolji od najbolje dubl kombinacije na svetu braće Brajan iz Amerike sa 6:3, 4:6, 10:12.
ATP turnir u Šangaju igra se za ukupni nagradni fond od 3.240.000 dolara, a pobednici u konkurenciji parova podeliće svotu od 192.000 dolara.

Sve ma­nje me­sta za de­cu rad­ni­ka i se­lja­ka
Heophodno jenaj­pre raz­ja­sni­ti je­dan du­go­tra­jan ne­spo­ra­zum. U jav­no­sti se, na­i­me, po pra­vi­lu, pod eli­tom pod­ra­zu­me­va­ju po­je­din­ci ko­ji se is­ti­ču po ne­kom kri­te­ri­ju­mu iz­vr­sno­sti. Naj­če­šće se mi­sli na po­se­do­va­nje po­seb­nih ta­le­na­ta u umet­no­sti, na­u­ci, pred­u­zet­ni­štvu i po­li­ti­ci, ali se to­me obič­no do­da­je i pret­po­stav­ka o (vi­so­kim) mo­ral­nim kva­li­te­ti­ma.
Sva­ko de­talj­ni­je raz­ma­tra­nje po­ka­za­lo bi, me­đu­tim, da po­me­nu­ta svoj­stva – ta­le­nat i mo­ral­nost po­go­to­vo – ne mo­ra­ju (iako, oči­gled­no, mo­gu) da bu­du udru­že­na. I za­tim, shva­ta­nje o lič­noj iz­u­zet­no­sti kao obe­lež­ju pri­pad­ni­ka eli­te odav­no je u dru­štve­nim na­u­ka­ma na­pu­šte­no, iz ba­rem dva raz­lo­ga. Pre sve­ga, me­to­do­lo­ški ni­je pri­hva­tlji­vo ob­ja­šnja­va­ti dru­štve­ne po­ja­ve pr­ven­stve­no in­di­vi­du­al­nim svoj­stvi­ma. Ta­ko­đe,kri­te­ri­jum iz­vr­sno­sti, ma ko­li­ko se la­i­ci­ma či­nio ne­dvo­smi­slen, iz­ra­zi­to je ne­pre­ci­zan, po­go­to­vo ka­da ga tre­ba pri­me­ni­ti na ve­li­ki broj po­je­di­na­ca. Sto­ga se u na­u­ci pod eli­ta­ma pod­ra­zu­me­va­ju gru­pa­ci­je ko­je po­se­du­ju zna­čaj­nu ko­li­či­nu ne­kih re­sur­sa va­žnih za funk­ci­o­ni­sa­nje dru­štva (kao što su eko­nom­ski, po­li­tič­ki ili kul­tur­ni re­sur­si), od­no­sno, pre­ma dru­gom shva­ta­nju, gru­pa­ci­je ko­je za­u­zi­ma­ju naj­vi­še po­lo­ža­je u ključ­nim dru­štve­nim in­sti­tu­ci­ja­ma (po­li­tič­kim, eko­nom­skim, kul­tur­nim, voj­nim). Ja­sno je da, u oba slu­ča­ja, po­je­di­nac ko­ji pri­pa­da eli­ti ne mo­ra ima­ti ne sa­mo od­re­đe­na mo­ral­na svoj­stva ne­go ni bi­lo ka­kav ta­le­nat. Do­volj­no je da bu­de uspe­šan u okvi­ru pra­vi­la igre ko­ja va­že za od­re­đe­nu dru­štve­nu oblast, bez ob­zi­ra na to na če­mu se ta uspe­šnost za­sni­va (na na­sle­đe­nom ka­pi­ta­lu, na do­brim ve­za­ma, na po­slu­šno­sti pre­ma nad­re­đe­ni­ma u hi­je­rar­hi­ji itd.).
Upor­no is­tra­ja­va­nje u ve­ro­va­nju da sa­mo iz­u­ze­tan i mo­ra­lan po­je­di­nac mo­že da pre­ten­du­je na elit­ni sta­tus po­či­va ve­li­kim de­lom na ra­ši­re­nim auto­ri­tar­nim svoj­stvi­ma sta­nov­ni­štva u Sr­bi­ji. Kod nas, kao što su is­tra­ži­va­nja mno­go pu­ta po­ka­za­la, lju­di naj­če­šće te­že da se pod­re­de auto­ri­te­ti­ma od ko­jih oče­ku­ju vođ­stvo i spas u kri­tič­nim okol­no­sti­ma. Iz ta­kve ori­jen­ta­ci­je ra­đa se i sklo­nost da se za­klju­či ka­ko iz­laz iz te­ško­ća mo­že na­ći sa­mo ne­ko ko je po­seb­no ob­da­ren, pri če­mu bi – po­što ta­kva oso­ba tre­ba da osi­gu­ra do­bro­bit i za dru­ge – taj po­je­di­nac mo­rao po­se­do­va­ti i iz­ra­že­ne mo­ral­ne kva­li­te­te.
Na­rav­no, sva­ki tip dru­štva ima svo­ja pra­vi­la igre. Ta­ko se u ka­pi­ta­li­zmu u eko­nom­sku eli­tu do­spe­va na­sle­đi­va­njem vla­sni­štva, ili uspe­hom u tr­ži­šnoj utak­mi­ci, a u po­li­tič­ku eli­tu na osno­vu stra­nač­ke ka­ri­je­re (u iz­bor­no uspe­šnim stran­ka­ma). U so­ci­ja­li­zmu je, za raz­li­ku od to­ga, za ula­zak u obe eli­te bi­lo neo­p­hod­no da po­je­din­ca na po­lo­žaj po­sta­vi ne­ko ko je za­u­zi­mao vi­ši po­lo­žaj u vla­da­ju­ćoj no­men­kla­tu­ri. So­ci­o­lo­ška is­tra­ži­va­nja iz tog vre­me­na po­ka­zi­va­la su da su u ju­go­slo­ven­skom dru­štvu, u pr­vom pe­ri­o­du so­ci­ja­li­zma, u po­li­tič­ku i eko­nom­sku eli­tu do­spe­va­li po­je­din­ci iz svih dru­štve­nih gru­pa­ci­ja (iako ne pro­por­ci­o­nal­no), uklju­ču­ju­ći po­tom­ke rad­ni­ka i se­lja­ka. Vre­me­nom, re­gru­to­va­nje, po­go­to­vo u eko­nom­sku eli­tu, sve je vi­še pret­po­sta­vlja­lo uni­ver­zi­tet­sku di­plo­mu. Ta­ko je, na­su­prot da­nas ra­ši­re­noj pred­ra­su­di, to­kom osam­de­se­tih go­di­na pro­šlog ve­ka obra­zo­va­nje po­sta­lo va­žni­ja pret­po­stav­ka di­rek­tor­skog po­lo­ža­ja od član­stva u par­ti­ji. To, na­rav­no, ne zna­či da je lo­jal­nost po­sta­la ne­va­žna. S dru­ge stra­ne, kao i u slu­ča­ju po­li­tič­ke eli­te, rast va­žno­sti obra­zo­va­nja zna­čio je i iz­ra­zi­to sma­nje­nje šan­si po­to­ma­ka rad­ni­ka i, na­ro­či­to, se­lja­ka, da se usp­nu me­đu pri­pad­ni­ke eli­te.
Od de­ve­de­se­tih go­di­na u ve­li­koj se me­ri me­nja­ju ka­na­li ula­ska u eli­tu. U pr­vim go­di­na­ma glav­no sred­stvo uspo­na u eko­nom­sku eli­tu, po­ka­zu­ju is­tra­ži­va­nja, bi­la je tzv. kon­ver­zi­ja re­sur­sa: po­je­din­ci su svo­ju po­li­tič­ku moć ili dru­štve­ne ve­ze ko­ri­sti­li da bi se, u pro­ce­si­ma „di­vlje pri­va­ti­za­ci­je”, do­ko­pa­li ve­li­kog pri­vat­nog vla­sni­štva (po­lo­vi­nom de­ve­de­se­tih ta­kvih je unu­tar eko­nom­ske eli­te bi­lo čak dve tre­ći­ne). Ka­sni­je, raz­vo­jem tr­ži­šne utak­mi­ce i otva­ra­njem pre­ma sve­tu, do­la­zi do ubr­za­nog uspo­na po­je­di­na­ca ko­ji ras­po­la­žu pred­u­zet­nič­kim spo­sob­no­sti­ma (struč­nja­ka i sred­njih pred­u­zet­ni­ka), dok iz eli­te po­ste­pe­no is­pa­da­ju ne­u­spe­šni biv­ši čla­no­vi no­men­kla­tu­re. Što se ti­če po­li­tič­ke eli­te, ka­rak­te­ri­stič­no je da se i sa­da kao va­žna pret­po­stav­ka uspo­na u nju po­ja­vlju­je vi­so­ko obra­zo­va­nje. U oba slu­ča­ja, s ob­zi­rom na to da obra­zov­ni si­stem sve vi­še po­sta­je dis­kri­mi­na­tor­ski pre­ma si­ro­ma­šnom sta­nov­ni­štvu, to zna­či da će pri­pad­ni­ci­ma, pa i po­tom­ci­ma ni­žih dru­štve­nih slo­je­va (rad­ni­ka i po­ljo­pri­vred­ni­ka) uspon u eko­nom­sku i po­li­tič­ku eli­tu usko­ro bi­ti prak­tič­no one­mo­gu­ćen.
*Pro­fe­sor Fi­lo­zof­skog fa­kul­te­ta u Be­o­gra­du

Dve Srbije u Guči
Guča – U porti crkve Svetog arhangela Gavrila u Guči juče po podne se, kao i pre tačno pola veka na istom mestu, razlegla himna „Sa Ovčara i Kablara”, kojom najbolji trubači Srbije označavaju svoj godišnji sastanak i megdan, i početak tradicije koja je svetom pronela dobar glas o našoj otadžbini. Srpska pravoslavna crkva juče je slavila Pokrov presvete Bogorodice a i za saboraše je ovo bilo crveno slovo, jer su se 14. oktobra 1961. prvi put sastali u Guči na prvom Saboru.
– Tokom pola veka na pozornici u Guči sviralo je 1.059 orkestara sa 10.870 trubača, a kroz 51 Sabor prošlo je 16 miliona gostiju. Ili, u proseku, svi stanovnici Srbije po dvaput – podsetio je Slobodan Jolović, predsednik Saborskog odbora i predsednik opštine Lučani, i pozvao na 52. Sabor od 6. do 12. avgusta 2012.
Kao i na prvom Saboru, na jučerašnjoj reprizi od 15 sati na pozornici u porti svirala su, ne takmičeći se već samo saborašima za merak, četiri orkestra. Tri iz Dragačeva, čiji su kapelnici Gvozden Rosić iz Rtiju, Goran Ranković iz Guče i Miloš Perišić i Goračića, a u goste je pozvan orkestar Dejana Lazarevića iz Požege, koji je pobedio ove godine. Na pozornici se pojavio i Dragan Jovanović (75) iz Dljina kod Lučana, šef pobedničkog orkestra na prvom Saboru.

I pre pola veka u Guči se tražilo mesto više (Fo­to Sa­bor tru­ba­ča)
Pre pola veka (bila je subota) prvi Sabor u Guči otvorio je Vlastimir – Lale Vujović (1922–1997), predsednik OK SSRN i Organizacionog odbora: „Ovde je nemoguće davati ma kakav znak za početak jer je to već neko učinio, bilo kao gost, bilo kao organizator. Ko je to, to ne zna niko, jer sve ovo što vidite i čujete sačinjava sastavni deo Sabora”.
Svi orkestri učesnici tada su imali pravo na po pet numera, od kojih dve obavezne: „Sa Ovčara i Kablara” i „Bledi mesec zagrlio zvezdu Danicu”, zatim dva kola i jedan marš. Među orkestrima pobedila je kapela Dragana Jovanovića iz Dljina, dok je prva truba Sabora postao Desimir Perišić (1919–1983), kome je odmah nadenut nadimak dragačevski Hari Džems. Trubači iz Dragačeva pobedili su samo na tom Saboru i nikad više, a održano ih je još pedeset.
U Guči je i pre toga održavan narodni sabor na ovog sveca, a tog popodneva u varošici se okupilo čak 5.000 gostiju, tiskajući se oko pozornice i u dve ugostiteljske šatre koje su, obe u porti, držali Dragoljub Milivojević iz Kotraže i Mišo Mijatović iz Viče. Tada se jelo ovnujsko meso, a pili klaker, boza i ljuta.
– Sabor je veliki praznik naše države i naroda, praznik trube. A Pokrov je bio narodni skup koji smo zvali Sabor poslednjeg viđenja, jer ako se zaljubljeni tada ne dogovore, onda nema ništa do sledećeg proleća – seća se Nikola – Nika Stojić, pesnik i vajar iz Guče i jedan od troje živih od desetočlane ekipe domaćina koja je organizovala prvi Sabor.

Zbor trubača u Guči juče, na 50 godina od prvog Sabora (Foto G. Otašević)
U troškovniku prvog Sabora stoji da je prihod bio 213.319 dinara i ostvaren je iz budžeta gučke opštine i radnih organizacija. Domaćin nije naplaćivao ulaznice niti se bavio reklamnim poslovima.
– Sve je to rađeno bez obezbeđenih sredstava, na čisto amaterskoj osnovi. Trubači su godinama u Guči spavali u školskim učionicama, na slami prostrtoj po patosu i pokrivenoj starim ćebadima, i hranili se vojnički, u đačkoj kuhinji smeštenoj u zgradici ispod škole, koja je kasnije srušena. Ali, neki od njih su zahvaljujući upravo Guči i Saboru postali svetski poznati muzičari, imena o kojima se priča s poštovanjem – kaže za „Politiku” Joviša Slavković, književnik iz Guče i dugogodišnji direktor Doma kulture u varošici.
--------------------------------------------------------------------
Ideju za Sabor trubača dao novinar „Politike”
Istoričar Narodnog muzeja iz Čačka Miloš Timotijević u knjizi „Karneval u Guči” dokumentuje da je idejni osnivač Sabora u Guči Blagoje Radivojević, dugogodišnji novinar „Politike”, dopisnik iz Čačka i kasnije urednik u redakciji.
Timotijević beleži:„Ideja da se organizuje Dragačevski sabor trubača došla je gotovo slučajno. Blagoje Radivojević zapazio je 1961. na železničkoj stanici u Čačku kako trubači ispraćaju jednu radnu brigadu. Radivojević je ljudima iz Narodnog odbora opštine Lučani predložio da u okviru manifestacije ’Dragačevo kroz pesmu i igru’ uvrste i trubače, kao posebno muzičko nasleđe ovog kraja Srbije.”

Roditeljska briga
Tokom nekoliko godina posle rođenja dete je potpuno bespomoćno, tako da ga majka okružuje svojom brigom i pažnjom. Pretpostavljajući šta je sa detetom koje ne ume da govori – „čitajući mu misli” – ona uspeva da mu zadovolji potrebe i stimuliše razvoj. Majka i malo dete su u psihološkoj simbiozi jer majka funkcioniše kao da je dete deo nje. A kada dete počne da odrasta, da razume svet, ova simbioza polako labavi kako bi došlo do konačnog cilja – odrastanja deteta. Jedan od načina da roditelji nesvesno sabotiraju odrastanje jeste da nastave da brinu za dete ili odraslu osobu onda kada to nije potrebno.
Svakako da roditelji treba da brinu o deci onda kada deca nisu sposobna da brinu sama o sebi. Cilj svakog dobrog roditelja je da pripremi dete za samostalan život u ljudskom društvu, tako da treba da ga postepeno uči da samo brine o sebi. A kada neko postane sposoban da brine sam o sebi on je odrastao jer može da bude samostalan. To neki roditelji doživljavaju kao da više nisu potrebni. I umesto da prestanu da brinu o odraslom detetu koje dobro brine samo o sebi, i da ga vole bez brige i zabrinutosti, oni nastavljaju da izražavaju zabrinutost za svoje odraslo dete. Čak i onda kada je ono u dvadesetim, tridesetim, pa čak i četrdesetim godinama. Majke izgovaraju: dok sam živa ti ćeš biti moje dete. I zato ona, na primer, „ne može” da zaspi sve dok joj se tridesetogodišnja kćerka, koja je subotom izašla u provod, ne javi telefonom da je sigurno stigla kući, pa makar i u tri sata noću.
Ako kćerka nije naučila da brine sama o sebi, nikakva majčina briga je ne može zaštititi od bilo kakve nevolje. Njena briga nema pozitivnu funkciju osim da potvrdi odnos ljubavi. Majka veruje: kada ne bih brinula, bila bih ravnodušna, a to je negacija ljubavi i dokaz da sam loša majka.
Ne samo da nije pozitivno, već je izjednačavanje ljubavi sa pokazivanjem brige i zabrinutosti veoma negativno. Na taj način roditelji psihološki zabranjuju deci da odrastu. Stalno poručuju da su oni ti koji su odgovorni za svoju odraslu decu, a da su deca ta koja su neodgovorna. Nepotrebno zabrinuti roditelji neprestano šalju dve toksične psihološke poruke. Prva je da je njihovo dete nesposobno, a druga je da je ovaj svet veoma opasno mesto. Iako neka „deca” prepoznaju negativnost ovakvih poruka tako da veoma burno protestuju, većina ih u većoj ili manjoj meri prihvata. A kada ih prihvati, dolazi do sindroma prezaštićenog deteta čije su glavne osobine pasivnost zbog ubeđenosti u sopstvenu nesposobnost i strah od spoljašnjeg sveta. I zato roditelji koji preterano brinu ne treba da su na to ponosni.

Karakašević obezbedio bronzu
Od izveštača „Žurnala”
Gdanjsk i Sopot –U dublu, Aleksandar Karakšević sa Slovencem Bojanom Tokićem osvojio je medalju na Evropskom šampionatu u Gdanjsku i Sopotu. Stigao je najmanje do bronze a danas će igrati za ono što je postavio kao cilj pred start šampionata – za finale i zlato. 
U polufinalu srpsko-slovenačka kombinacija, koja već ima bronzu iz Štutgarta 2009, eliminisala je Jakaba Janoša i Danijela Košibu i to u istom stilu u kojem su samleli sve prethodnike. 
– Nisu ovo ni malo naivni rivali. Izbacili su iz igre prve nosioce Para Gerela i Jensa Lundkvista. Mislim da bi oni pobedili 90 procenata dublova u ovoj sali, ali ne mogu protiv nas. Ovde svi igraju spin na spin a mi smo drugačiji. Jedino ko može da nas ugrozi su Bol i Zus, kojih ove godine nema, a ostalima smo jako neugodni. Kad sam video da Nemci ne igraju otvorila su nam se vrata za zlato – rekao je Karakašević.
Karakaševkića je još jednom ponovio da je u Gdanjsk došao da bude među osam u Evropi u singlu i da uzme zlato u dublu.
– Možda su očekivanja velika, ali to je moj cilj!
Za ulazak među 16 najboljih na kontinentu Karakašević je savladao Slovaka Lubomira Pisteja. Kako je pobedio govori rezultat – ukupno je izgubio 13 poena u četiri seta. Prvi je zatvorio na 11:1. Pistej ništa nije mogao da vrati i bio je bez bilo kakvog odgovora na Saletovu igru, dok je verovatno jedino njegovo pitanje u glavi bilo kad će kraj da izađe. U poslednjem setu nije uspeo ni da priđe stolu a već je bilo 7:0 sa srpskog asa.
Rezultati, treće kolo dubla, žene:Gabrijela Feher Kristina Tot (Mađarska) 2:4 (-9, -8, 5, 5, -7, -6). Treće kolo singla, muškarci: Aleksandar Karakšević – Lubomir Pistej (Slovačka) 4:0 (1, 2, 5, 5). Osmina finala dubla, muškarci: Karakašević, Tokić – Floraš, Gorak (Poljska) 3:1(-6, 5, 3, 3). Četvrtfinale: Karakašević, Tokić – Jakab, Košiba (Mađarska) 4:1 (9, 7, 4, -5, 5).

Popović debituje
U duel trećeg kola regionalne košarkaše lige protiv Olimpije („Pionir”,17 č) Crvena zvezda ulazi s ozbiljnim pojačanjem. Povreda Vuka Radivojevića (verovatno završio sezonu zbog operacije ukrštenih ligamenata) i jasna slika potvrđena već u Podgorici da mladi Cvetković Nedović i Čović ne mogu da ponesu teret igre i ambicija kluba na bekovskoj poziciji, doveli na Mali Kalemegdan nekadašnjeg reprezentativca Bojana Popovića (srebrni sa EP u Poljskoj 2009). Papiri su stigli, Popoviću je juče uručen dres sa brojem 44, a trener Svetislav Pešić otkrio je da je još pre dve godine, u prvom mandatu na klupi Zvezde, želeo da ga vidi u timu.
– Povreda Radivojevića nam je poremetila koncept. Mladi su nestrpljivi, misle da se preko dana postaje igrač, a preko noći stiže do titule. Popović se uklapa u ono što smo zamislili, a posle razgovora u kom mi je pozitivno odgovorio da ima želju i volju da napreduje, lako smo se dogovorili. Nemam šta košarkaški da ga proveravam i zadovoljan sam što je postao deo našeg tima – istakao je iskusni trener.
Početkom prošle sezone Popović je kratko vreme proveo u Partizanu, ali su „crno-beli” procenili da im je potreban igrač drugačijeg profila i došlo je do prekida saradnje. Iskusni bek im ne zamera, ističe da ga u karijeri kao i u životu vode samo dobre stvari i da će u duelima sa „večitim” rivalom nastojati da njegov tim pobedi, a ne da komšijama pokaže da su pogrešili. O Zvezdi, ambicijama i svojoj ulozi je rekao:
– Osnovno je da slušamo trenera i radimo onako kako kaže. Izlišno je govoriti o njegovom znanju i entuzijazmu, jer svaki igrač koji je sarađivao s Pešićem bio je na velikom dobitku. Nadam se da period adaptacije neće biti dug, a potrudiću se već protiv Olimpije da ispunim zadatke i pomognem ekipi da podigne nivo igre i pokuša da pobedi jednog od favorita lige – naglasio je Popović.
Pešić je istakao da ne zna još ko će novom pojačanju ustupiti mesto u 12. Istakao je da tim čini 20 igrača, ponovio da je ova godina selektivna i da će svi imati priliku da se na treningu nametnu, a pojedincima će, poput Save Lešića, pokušati da pronađe novu poziciju. Mesto nije sigurno ni za najboljeg napadača Amerikanca Morisona. Moraće da koriguje ponašanje (ima već jednu isključujuću i tehničku grešku), a da se ne šali, Pešić je potvrdio:
– Razgovarali smo i stavio sam mu do znanja šta mislim. Igrač najbolje nauči šta treba da radi kad ga staviš na klupu.
-------------------------------------------------------------------------------------
Druženje s decom na Sajmu
Crvena zvezda nastavlja učešće u društveno odgovornim projektima, koji su započeti humanitarnom akcijom „Bitka za bebe – heroji ne mogu sami“, gde su od prodaje ulaznica za utakmicu sa minhenskim Bajernom prikupljena sredstva za kupovinu jednog inkubatora.Pažnja će i dalje biti usmerena ka najmlađima, kroz niz akcija „crveno-beli” košarkaši će se družiti sa mališanima, deliti im savete, ne samo košarkaške već i one životne. Priliku da dečaci i devojčice upoznaju prvotimce Crvene zvezde, dobiju autogram i sve ovekoveče fotografijom sa nekim od svojih idola imaće na „Dečijem sajmu” koji će se održati u hali 3 Beogradskog sajma 16. oktobra od 17 sati na centralnoj bini i sportskim terenima.

Perspektiva članstva u EU garant mira u jugoistočnoj Evropi
Predsednici Srbije, Hrvatske, Crne Gore i član predsedništva BiH saglasili su se na jučerašnjem sastanku Igmanske inicijative da je perspektiva članstva u EU pokretač i garant mira i stabilnosti u jugoistočnoj Evropi i medijator sve boljih međusobnih odnosa među zemljama regiona.
To uverenje predsednici Boris Tadić, Ivo Josipović, Filip Vujanović i član predsedništva BiH Željko Komšić izrazili su potpisivanjem zajedničke izjave pod nazivom Partnerstvo za evropsku budućnost regiona.
Evropski komesar za proširenje Štefan File pridružio im se porukom da su regionalna saradnja i dobrosusedski odnosi ključni element politike proširenja EU, a dijalog, trajno pomirenje i rešavanje otvorenih pitanja osnova napretka država zapadnog Balkana i postizanja trajnog mira i pomirenja. 
Dve poruke obeležile su beogradski sastanak inicijative.
Reč je, pre svega, o upozorenju predsednika Tadića da preostala otvorena pitanja u regionu ne smeju da budu zloupotrebljena na način koji bi ugrozio proces evrointegracija država zapadnog Balkana, preneo je Tanjug.
S tim stavom saglasio se i predsedavajući predsedništva BiH, a šef hrvatske države založio se za to da izbori u zemljama regiona ne budu instrumentalizovani, ističući da se na jačanju negativne retorike, usmerene i protiv suseda, ne gradi politička pozicija. „Imamo odgovornost prema susedima da ne izvozimo krizu, ne izazivamo neprijatelje, istina nije lagana ni jednostavna, ali to je prtnarstvo koje je nužno ne smao kada rešavamo goruća piutanja prošlosti”, ukazao je Josipopvić.
Predsednici su izrazili zadovoljstvo što je Hrvatska uspešno okončala pretpristupne pregovore za članstvo u EU, ali i očekivanje da će vrlo brzo uslediti i ratifikacija;.
„Potvrđujemo i ovom prilikom punu odlučnost da svaka od naših zemalja u međusobnim odnosima deluje tako da drugima pomogne da se ispune svi potrebni uslovi za pristupanje u punopravno članstvo EU”, navodi se u izjavi potpisanoj u okviru 22. sesije Igmanske inicijative. 
Igmanska inicijativa okupila je juče u Beogradu predsednike četiri zemlje Dejtonskog sporazuma, a gost je bio i komesar za proširenje EU Štefan File.„Izbori koji nas očekuju ne smeju biti instrumentalizovani i ne smeju urušiti osnovne vrednosti na kojima počivaju naše države i EU”, rekao je Tadić, a s tim stavom složio se i predsednik Hrvatske Ivo Josipović.
Predsedavajući Predsedništva BiH Komšić saglasio se s tezom predsednika Tadića da različit stepen evrointegracija četiri zemlje i nerešena pitanja ne smeju na negativan način da budu korišćeni na evropskom putu. 
Komšić je istakao da nema alternative evropskim integracijama, kako za BiH, tako ni za ceo region. Proces pridruživanja ne treba shvatiti kao proces u koji smo ušli zbog stranaca, već zbog sebe radi i budućnosti naše dece, naveo je Komšić.
Nestabilnost bilo koje države u regionu smanjuje stabilnost čitavog regiona i zato je potrebna udružena aktivnost da se podigne stabilnost u nestabilnoj državi, poručio je crnogorski predsednik Filip Vujanović.

File: Lopta u dvorištu Srbije
Evropski komesar za proširenje Štefan File izjavio je juče da će Srbija otpočeti pregovore o članstvu u EU čim budu poboljšani odnosi sa Prištinom i postignut napredak u nastavku dijaloga. File je nakon sednice Saveta za evropske integracije Vlade Srbije, kojoj je prisustvovao, rekao da je „lopta sada u dvorištu Srbije” i ponovio da je ključni prioritet nastavak dijaloga sa Prištinom. 
On je pohvalio reformske napore Vlade Srbije, istakavši punu saradnju sa Tribunalom u Hagu, i učinjene važne korake ka pomirenju i jačanju saradnje u regionu, prenose agencije. 
Premijer Srbije Mirko Cvetković je istakao i da je Vlada Srbije u poslednje tri i po godine unapredila politički, pravni i ekonomski sistem u zemlji i u najvećoj meri ga približila standardima EU.
File se juče sastao i sa predsednicom parlamenta i šefovima poslaničkih grupa u Skupštini Srbije. Posle sastanka šefica poslaničke grupe ZES-a Nada Kolundžija rekla je da Evropska komisija ne postavlja pred Srbiju nove uslove za sticanje statusa kandidata za članstvo u EU.
Predsednica poslaničke grupe URS-a Suzana Grubješić Fileovu poruku protumačila je kao veoma dug put Srbije do članstva u EU, do kojeg će „proteći još puno godina”.
Ivan Andrić (LDP) rekao je da je na sastanku, koji je većim delom bio posvećen Kosovu i Metohiji, jasno ukazano da „ukoliko ne bude rešenja u dijalogu, neće biti ni statusa kandidata”. On je ocenio da je pozicija Srbije u pregovorima sada slabija nego samo pre tri dana, jer je, smatra, uslov dogovora sa Prištinom sada i formalizovan i on je odrednica evropske budućnosti Srbije. 
Miloš Aligrudić (DSS) ocenio je da između EU i Srbije mora da dođe do „udarne doze iskrenosti” u budućnosti. „Ako taj evropski put Srbije nije moguć zbog stava Srbije o tome da Kosovo jeste njen sastavni deo, onda to znači da će evropski put u jednoj tački ipak biti blokiran i to treba reći”, naglasio je Aligrudić.
Lider SNS-a Tomislav Nikolić izjavio je da je Srbija u velikoj meri „doterana do zida” i da onaj ko nastavi da je pritiska „rizikuje da je izgubi kao partnera za razgovore”. „Mislim da Srbija više nema previše prostora u kome bi mogla da popušta”, rekao je Nikolić prenoseći utiske sa sastanka.
-------------------------------------------------------------------
I restitucija pod lupom
Štefan File je izjavio da će Evropa pratiti da li se Zakon o restituciji u Srbiji primenjuje javno i na nediskriminatorski način. „Razgovori će biti nastavljeni na bazi tih principa i nadam se da neće biti potrebe za ekstremnom merom”, rekao je File komentarišući najavu Mađarske da će uložiti veto na dobijanje statusa kandidata Srbije ukoliko se neke odredbe zakona ne promene.
B. B.
----------------------------------------------------------------------------------------------------------
Nikolić: File mi je rekao da EU ne zna šta će biti na Kosovu
Evropska unija ne zna šta će biti na Kosovu, o tome će morati da se dogovore Beograd i Priština, to mi je preneo Štefan File, rekao je juče novinarima lider naprednjaka Tomislav Nikolić, prepričavajući svoj sastanak sa evropskim komesarom u hotelu „Hajat”. Prema Nikolićevim rečima, File je kazao da EU „ne čini 27 članica u vezi sa tim pitanjem, već 22 plus pet koje nisu priznale Kosovo”.
Fileove reči Nikolić je shvatio kao „jasan znak da su države koje su priznale Kosovo odlučne u tome da ono ostane u granicama u kojima su ga priznale, ali to je apsolutno nemoguće”. Lider naprednjaka je kazao da je svestan da „Srbija ne vrši vlast u Prištini, ali isto tako sam siguran da ni Priština ne može da vrši vlast u Kosovskoj Mitrovici, između toga postoji put, sredina i istina”. 
Nikolić je rekao da je File pozvao njega i Aleksandra Vučića, mimo protokola, na sastanak zato što je „shvatio da nas treba ubediti, jer je formiranjem naše stranke došlo do promena u Srbiji, a i strani zvaničnici žele da razgovaraju sa onima koji će uskoro biti na vlasti”.
M. Č.

Ako nema plana, bolje odmah da idemo na izbore
Izjava funkcionera LDP-a Ivana Andrića da njegova partija neće više glasati ni za jedan zakon u Narodnoj skupštini i zahteva vladi da objavi plan rada do 9. decembra ili raspiše izbore, otvorila je pitanje: Da li ova najava znači da LDP posredno ruši kabinet Mirka Cvetkovića? Lider LDP-a Čedomir Jovanović kazao je za „Politiku” da su oni, kao opoziciona stranka, u protekle tri i po godine učinili sve što su mogli za zemlju.
„Svi evropski zakoni su usvojeni, glasali smo za svaki od njih, kao što smo jasno najavili još 2008. godine, i time smo za zemlju učinili apsolutno sve što smo mogli iz pozicije opozicione stranke s 12 poslanika. Baš zato LDP ne želi da sada, zbog njihovih dodatnih dva meseca pretvaranja da mogu da vrše vlast, propadne sve to što je radio tri i po godine. Srbiji treba istina, odgovornost i hitna promena politike prema Kosovu i to je direktan uslov za status kandidata. Rok je početak decembra, a odlazeća vlada teško da za tako nešto ima potencijala. Vlast statira u zemlji kojoj nema više ništa da ponudi kao rešenje, a za njom ostaju razorena ekonomija, socijalna politika svedena na milost partija, obrazovni sistem koji našoj deci ne daje šansu za budući život – kazao je Jovanović.
A šta vi nudite kao rešenje?
Mi jednostavno nećemo mirno i skrštenih ruku da sedimo u parlamentu gde većina pred tim zatvara oči i da se bavimo ratifikacijom nekih međunarodnih ugovora kozmetičkog karaktera i beskrajnim zaduživanjem. Tražimo plan za ova dva meseca. Ako njega nema, bolje je odmah da idemo na izbore i kroz njih potražimo novu vladu koja će moći da otkloni prepreke za kandidaturu i počne pregovore sa EU.
Da li LDP zaoštrava odnos prema vladi samo zbog predizbornog pozicioniranja?
Efikasnija Srbija i promene su nemogući bez jačeg LDP-a. Za nas su važne tri stvari kao suština preokreta. Stvaranje efikasne države, briga o ljudima i drugačija vlast od ove koja se pretvorila u grupu partija bez odgovornosti. Zato preokret mora da počne odmah i mi želimo da prekinemo taj lanac i anesteziju u političkom životu koji se sveo na povlađivanje i udvaranje, na lidere bez politike i politiku bez principa. Da bi to bilo moguće, i teme i atmosfera kampanje moraju biti drugačiji i to unapred kažemo. Želimo da sprečimo da se na izbore ide u psihozi palanke i buvlje pijace, panike sadašnje vlasti i Nikolićevog lova na svakog ko mu se učini kao kusur u operaciji otimanja vlasti.
Ako tu opasnost brzo ne pobedimo, to znači Srbiju bez kandidature u decembru i izgubljenih ne jednu nego pet godina života. To ne sme da bude Srbija naše dece, ako je već ova današnja takva – nemodernizovana i uništena politikom bez rada, reda, talenta i odgovornosti.
Ako SVM uskrati podršku ima li vladajuća koalicija većinu u parlamentu i bez podrške LDP-a, kako tvrdi potpredsednica DS-a Jelena Trivan?
Nije ništa novo što smisao politike traže u brojanju do 126 glasova po svaku cenu, s tim što se cena uvek fakturiše građanima. Toliko puta su podršku za pogrešne poteze već nalazili kod Nikolića ili DSS-a. Uz njihovu podršku su NIS predali bez tendera, uveli nas u robovski energetski sporazum, usvajali opasne i prazne kosovske deklaracije, proklamovali neodrživu vojnu neutralnost, vodili samoubilačku politiku barikada i uzaludnog srbovanja. Sada je tema usvajanje rebalansa koji krije 870 miliona evra novca građana za grandiozna izborna gradilišta i milostinju prethodno uništenim ljudima ili zakon o železnici koji ozvaničava poziciju gubitaša u koju godišnje bacimo 165 miliona evra.

Stefanović: Skloniti se i izbeći žrtve ako Kfor krene
BEOGRAD – Šef pregovaračkog tima Srbije Borislav Stefanović izjavio je danas da bi Srbi sa severa Kosova trebalo da se sklone i izbegnu sukobe i žrtve ako Kfor, kako je najavio, počne da uklanja barikade. 
„Ako dođe do bilo kakvog nasilnog pokušaja uklanjanja barikada, bolje je i skloniti se i izbeći žrtve”, rekao je Stefanović televiziji B92 i naveo da ne veruje da će Kfor početi uklanjanje barikada sa severa Kosova.
Stefanović je rekao da je o najavi Kfora da će ukloniti barikade razgovorao s posrednikom EU za pregovore s Prištinom Robertom Kuperom i da su se složili da bi to bio „opasan potez koji bi nas vratio deset koraka unazad”.
„To jeste bila jedna od značajnih tema. Složili smo se da bi svaki jednostran potez bio vrlo opasan i da bi nas vratio deset koraka u nazad”, rekao je on.
Upitan ko je izveo Srbe sa severa Kosova na barikade i da li su to učinili kriminalci ili država, Stefanović je ocenio da ni kriminalci, ni država nisu izveli Srbe na barikade, već da su oni to učinili sami.
„Ljudi su izašli sami. Nisu ih izveli ni kriminalci ni država niti ih kontrolišu kriminalci”, rekao je on i naveo da su barikade „legitiman vid borbe” Srba sa severa Kosova protiv jednostranih poteza Prištine koja je pokušala da prelaze Brnjak i Jarinje stavi pod svoju vlast.
Stefanović je istakao da niko iz međunarodne zajednice ne traži od Srbije da se odrekne severa Kosova.
„Ne traži se od nas da se odreknemo severa Kosova niti da pustimo Srbe niz vodu”, rekao je on i naveo da Srbija na to ne bi pristala ni kada bi se to tražilo.
Stefanović je ponovio da Srbija ne može da prihvati nezavisnost Kosova, ali je spremna da razgovora radi nalaženja „održivog rešenja” koje bi zaštitilo i državne interese Srbije, i Srbe na severu Kosova.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Šeks se izvinio zbog ispada u Hrvatskom saboru
Od našeg stalnog dopisnika
Zagreb – Potpredsednik Hrvatskog sabora Vladimir Šeks iznenada se pred zastupnicima izvinio za svoj verbalni ispad protiv zastupnice SDP-a, zbog kojeg su stranke opozicione koalicije SDP-HNS-IDS-HSU odlučile da do izbora početkom decembra više ne učestvuju u radu parlamenta.
„Želim izraziti žaljenje što sam isprovociran neprimerenim ponašanjem zastupnika SDP-a i sam neprimereno reagovao. Izvinjavam se svima koje sam povredio, koji se osećaju povređenima i hrvatskoj javnosti”, rekao je sa saborske govornice Šeks, sročivši izvinjenje tako da i sebe delimično opravda.
Nedugo posle njega za reč se javio i zastupnik Samostalne demokratske srpske stranke Milorad Pupovac (koja je inače u koaliciji s vladajućim HDZ-om) predloživši saboru da što pre razreši krizu nastalu bojkotom opozicionih zastupnika izazvanu ponašanjem Šeksa, podsetivši da i u svakom takmičenju od boksa do govorništva postoje pravila, da se „i u boksu zna koja vrsta udaraca je dopuštena”.
„Smatramo da je neophodno da predsednik sabora sazove što je moguće pre proširenu sednicu Predsedništva Hrvatskog sabora na koju bi bili pozvani predsednici klubova da se dogovore oko toga na koji način završiti ovu sednicu tako da niko nema štete i da izglasamo sve što je potrebno. Ako se taj dogovor ne postigne, SDSS takođe više neće učestvovati u radu parlamenta”, rekao je Pupovac.
Predsednik Hrvatskog sabora Luka Bebić odmah je prihvatio ovu inicijativu i prekinuo sednicu, koja će se nastaviti u sredu, a do tada će se pokušati rešiti nastala kriza.
Da je ona znatno dublja nego što to priznaju u HDZ-u ukazuje i činjenica da i pored svih napora i dovođenja teško obolelih pojedinih zastupnika HDZ-a ipak nisu uspeli da osiguraju saborsku većinu (77 glasa) za izglasavanje zakona na dnevnom redu (među kojima i onog o ništavnosti pravnih akata iz SFRJ, JNA i Srbije), jer su u međuvremenu i zastupnici Hrvatske stranke prava i zastupnik Bošnjaka takođe odlučili da više ne učestvuju u radu sabora.
Tako je predlog iz redova SDSS-a u stvari došao HDZ-u kao poslednja slamka spasa za očuvanje funkcije parlamenta, naravno ako uz izrečeno izvinjenje Šeksa uspeju da privole zastupnike opozicione „Kukuriku koalicije” (kako se sama prozvala zbog simboličnog najavljivanja nove zore za Hrvatsku) da se ipak vrate u saborske klupe.

Most u beogradskoj Posavini biće završen za 45 dana
Saobraćajnica preko Save koja će spojiti Surčin i Obrenovac biće gotova u narednih mesec i po dana, čime će biti ostvaren projekat započet još pre 15 godina, izjavio je Dragan Đilas, gradonačelnik. On je juče sa saradnicima obišao gradilište na kojem je u junu započelo postavljanje kolovoznih ploča, posle čega sledi iscrtavanje horizontalne signalizacije. Oko 200 radnika, koliko ih je svakodnevno na gradilištu, sa obe strane privode kraju i izgradnju priključnica na most sa dve saobraćajne trake i trotoarima. 

Kada svi radovi budu okončani, kako je istakao Aleksandar Antić, predsednik Skupštine grada, Surčinci i Obrenovčani neće više morati da obilaze 90 kilometara i putuju sat vremena kako bi stigli jedni do drugih. 
– Prvi radovi počeli su 1994. godine, u vreme međunarodnih sankcija i teške ekonomske situacije u našoj zemlji, pa je gradilište opustelo. Zalaganjem Nebojše Čovića, tadašnjeg gradonačelnika, 1996. i 1997. montirana je konstrukcija koja i sad postoji na ovoj saobraćajnici. Radovi su posle toga opet stali, ali su sprovođene redovne kontrole. Tek pre godinu i po dana, po nalogu gradske vlasti, posao je nastavljen – podsetio je Siniša Brusin, tehnički direktor GP „Mostogradnja”.
Most preko Save deo je putnog pravca „Sremska gazela”, čiji će 21 kilometar voditi prema severu, do petlje „Dobanovci” na autoputu. Tim pravcem vozači će moći da od Obrenovca za manje od pola sata stignu do autoputa Beograd – Zagreb i da produže obilaznicom oko Beograda. Očekuje se da „Sremska gazela” podstakne i interesovanje za ulaganje u privredni razvoj u ovom delu prestonice.

Pešterska realnost ili bajka
Sjenica – „Ama, novinaru, ne veruj u priče. Prvo su hteli Česi, sada Kinezi...Vidiš, vlast gradi termoelektranu, a brod opozicije će Moravom ploviti. Otkud pare...”, komentariše i pita se jedan od rudara rudnika Štavalj kod Sjenice, na naše pitanje o najavljenoj gradnji TE na Pešteri. Uistinu, najava visokih predstavnika resornog ministarstva da će do kraja godine biti objavljen plan za izgradnju nove termoelektrane na Pešteri i da ima zainteresovanih stranih investitora, koji bi termoelektranu gradili a država sa rudnicima posle bila strateški partner, nije mnogo podgrejala javnost na Pešterskoj visoravni. 
– Priča nije nova, a mi ćemo, naravno, poštovati odluku Vlade Srbije, jer nam je u interesu da zaposlimo hiljadu ljudi u ovo vreme besposlice i siromaštva. No, ne vidim da će to biti skorije, bliže sam mišljenju da je reč o dalekoj budućnosti – kazao nam je ukratko Muriz Turković, predsednik sjeničke opštine.
Ideja o izgradnji termoelektrane na Stupskom polju, na kome se nalazi rudnik mrkog uglja Štavalj, zaista nije nova. Pokrenuta je još davno, a posebno od pre dve, tri godine kada je predstudija izvodljivosti rađena za Češki energetski privredni blok, a posle i o trošku Evropske agencije za obnovu i razvoj. Prema tim podacima, koje je nedavno javnosti predočio Petar Škundrić, savetnik premijera za energetiku, na Pešteri bi se gradila termoelektrana od 320 megavata. Tu su potvrđene rezerve uglja od 124 miliona tona, a proizvodna cena kilovata bila bi 4,16 evrocenti. Naizgled, vrlo primamljivo za investitore da za realizaciju projekta nije potrebno 742,6 miliona evra. Suma neophodnog ulaganja posebno je izazvala skepticizam kod stručnjaka srpske „Elektroprivrede“, što predstavnici resornog ministarstva tumače kao „želju za održavanjem monopola u oblasti energetike“. 
Najbrže i najžešće reagovali su zagovornici očuvanja zdrave životne okoline, pošto bi, prema tim ocenama, buduća termoelektrana znatno doprinela degradaciji zdravog i čistog ekološkog prostora kakva je Pešterska visoravan. Bilo je reagovanja i u smislu odvođenja veće količine vode za potrebe tog energetskog bloka i ugrožavanja reke Vape, jezera Uvac... I, mogućeg zagađenja čitavog područja, pa i izvorišta odakle se Sjenica snabdeva vodom, a postojala bi, tvrdi se, i opasnost nestašice uglja za grejanje meštana Sjenice.
Na takve i slične primedbe predstavnici Ministarstva za zaštitu životne sredine, rudarstva i prostornog planiranja uglavnom odgovaraju pozivajući se opet na pomenute predstudije u kojima je predviđeno da će buduća termoelektrana biti opremljena najsavremenijom opremom, uz koju je ovakvo postrojenje, maltene, apoteka. A, što se vode i uglja tiče začuđen je, reklo bi se, Mesko Turković, direktor rudnika Štavalj: 
– Zanemarljiva bi bila količina vode koja bi se uzimala sa reke Vape, jer nije reč o malovodnom delu Pešteri, posebno kada su u pitanju podzemne vode na kojima „leži“ rudnik. Prevashodno bi se ta voda koristila za hlađenje turbina, a tek za rezerve uglja nema razloga za strahovanje. Ovde je istražena samo trećina nalazišta pa se pretpostavlja da su rezerve veće od milijardu tona. Studija predviđa i otvaranje novog kopa a, recimo, sigurne su i overene rezerve od 250 miliona tona samo na zapadnom polju i odatle bi se ta buduća termoelektrana mogla snabdevati punih 60 godina. Bezrazložno je, dakle, i strahovanje da uglja neće imati za domaćinstva – tvrdi direktor Turković.
U rudniku sada radi 450 radnika i kopa se godišnje i do 80.000 tona kvalitetnog uglja, a sve bi uz termoelektranu bilo višestruko uvećano i, čini nam se, zanemarili bi ovde i moguće opasnosti po životnu okolinu samo kada bi to bila stvarnost, kada bi na Pešter došli Česi ili Kinezi, svejedno. Samo ih brine da sve to opet nije predizborna bajka i „daleka budućnost“...

Radnici MIN-a proizvode šampinjone
Niš– U delu Mašinske industrije Niš, odnosno Preduzeću „MIN – Zaštita“, gde radnici više od pet godina nemaju posao, jer čekaju na privatizaciju, odlučili su da gaje pečurke. Iako je u početku bilo skeptika, ispostavilo se da su pogodili „u centar“. Njih četrdesetak svakodnevno dolazi u preduzeće, radi na proizvodnji šampinjona i redovno prima plate.
– Ja sam radila u restoranu društvene ishrane u sklopu Preduzeća „Društveni standard“ MIN-a. Kada je restoran prestao da radi, prihvatila sam ponudu da pređem na poslove obezbeđenja prostora i zaštite od požara. Ali, od 2006. godine, kada smo ušli u proces privatizacije, nema zainteresovanih da kupe naše preduzeće „MIN – Zaštita“. Dok čekamo na trajno rešenje za našu firmu i sve nas koji radimo u preduzeću, gajimo šampinjone koje uspešno i prodajemo – ispričala nam je Nađa Vrbić.
Iz nekadašnjeg velikog MIN-a, gde je sredinom osamdesetih godina prošlog veka bilo zaposleno oko 15.000 radnika, mnogi su ostali bez radnih mesta i posla. Jedan deo radnika je otišao iz privatizovanih preduzeća uzevši otpremninu po socijalnom programu, drugi su se prijavili na tržište rada, a neki su se zaposlili u novim firmama. Radnici iz „MIN – Zaštite“ i dalje su u krugu nekadašnjeg giganta metalsko-mašinskog kompleksa Srbije. Jer, nadaju se da će biti i posla za koji su se davno opredelili, a i našli privremeno i unosno rešenje.
– Mnoge hale i nekadašnji proizvodni pogoni su mračni i puni vlage. To je idealni ambijent za proizvodnju pečurki. Na oko 600 kvadratnih metara nekadašnje proizvodne hale organizovali smo ceo proces uzgajanja šampinjona – u jednom delu se pečurke gaje, tu se odvija i berba, potom se pažljivo peru, a onda skladište u hladnjači. Na kraju sledi pakovanje u vrećice od po nekoliko kilograma i plasman na tržište – kaže Zorica Cenić, zadužena za prodaju.
Iz „MIN – Zaštite“ pečurke odlaze u niške trgovine i restorane. Reč je o šampinjonima izuzetnog kvaliteta, koji su u Nišu veoma traženi. Kvalitet se svakih šest meseci kontroliše na Institutu za javno zdravlje u Nišu i u drugim nadležnim zdravstvenim i sanitarnim organima. Zaposleni u ovom preduzeću nekadašnje Mašinske industrije zbog toga ozbiljno razmišljaju da otvore i sopstveni prodajni objekat, u kojem će biti i veleprodaja.

Sedam dana u Zoranovu čast
Zaječar –Jubilarni 20. „Dani Zorana Radmilovića” trajaće ovog oktobra sedam dana, a biće svečano otvoreni večeras u Pozorištu Timočke krajine „Zoran Radmilović” u Zaječaru. Festival će večeras početi glumci beogradskog „Ateljea 212” predstavom „Otac na službenom putu”, Abdulaha Sidrana, u režiji Olivera Frljića, a zvanično će ga prigodnom besedom otvoriti ministar kulture Srbije Predrag Marković.
I pre svečanog čina zvaničnog početka sedmodnevnog druženja glumaca, u foajeu zaječarskog pozorišta, opet u znaku jubileja i sećanja na slavnog „izvođača glumačkih radova”, svoje stihove posvećene njemu govoriće Adam Puslojić, Milan Mihailović, Dragoljub Firulović i Nebojša Simeonović. O Zoranu Radmiloviću besediće i glumci iz njegovog „Ateljea”, njegovi prijatelji Milan Mihailović, Tanja Bošković i Aljoša Vučković.
Do 21. oktobra, kada će festival biti završen predstavom „Svašta”, u adaptaciji i režiji Milana Gutovića, zaječarska publika videće u svom pozorištu ukupno deset predstava glumaca iz Beograda, Zemuna, Sombora, Jagodine i Zaječara. Najviše predstava izvešće glumci beogradskih pozorišta. Pored „Oca na službenom putu”, glumci „Ateljea 212” izvešće (u nedelju) i predstavu „Dokle” Milice Piletić, u režiji Alise Stojanović. Beogradsko Narodno pozorište predstaviće se Zaječarcima dramom „Kanjoš Macedonović”, Vide Ognjenović (tekst i režija), a Zvezdara teatar će (20. oktobra) izvesti predstavu „Život u tesnim cipelama” pisca i reditelja Dušana Kovačevića.
Zemunski „Madlenijanum” će Zaječarce i Timočane obradovati „Miholjskim letom”, Ivana Turgenjeva, u režiji Egona Savina, a Somborci će se pojaviti sa Gogoljevom „Ženidbom”, u režiji Ane Đorđević. Jagodinci će izvesti „Staklenu menažeriju”, Tenesi Vilijamsa, u režiji Branka Popovića.
Poslednjeg dana festivala, pre svečanog uručenja nagrada najboljem glumcu i najboljoj predstavi, Pozorište Timočke krajine „Zoran Radmilović” premijerno će odigrati predstavu „Svašta” Milana Gutovića.
U toku ovogodišnjeg jubilarnog festivala, glumcu Nikoli Đuričku u Zaječaru će biti uručena nagrada za glumačku bravuru „Zoran Radmilović”. Dodeljena mu je na ovogodišnjem Sterijinom pozorju za tumačenje pet likova u predstavi „Metamorfoze” Jugoslovenskog dramskog pozorišta. Biće predstavljena i monografija „Ljubomir Muci Draškić ili živeti u pozorištu”, koju je, u izdanju Muzeja pozorišne umetnosti Srbije, priredio Feliks Pašić. Posetioci će u toku festivala u foajeu zaječarskog teatra moći da vide i izložbu beogradskog Narodnog pozorišta „Savremena kostimografija”.
--------------------------------------------------------------
Knjiga o glumcu
U rodnom Zaječaru Zorana Radmilovića jubilej festivala njemu u čast obeležen je sinoć, u predfestivalskoj večeri, predstavljanjem knjige „Zoranu Radmiloviću pesnici i likovni umetnici”, koju je, za ovu prigodu, priredio pesnik Tomislav Mijović, glumčev drug iz detinjstva i dugogodišnji prijatelj.
Izdavač ove lepo uređene i opremljene knjige je Fondacija „Zoran Radmilović”, a priređivač Mijović uvrstio je u nju radove 63 pesnika i 40 likovnih umetnika.

Kako biti odgovoran
Vreme je da se upoznamo. Upravo ova rečenica slogan je 52. oktobarskog salona, koji se svečano otvara u četvrtak, 20. oktobra, u Muzeju istorije Jugoslavije, koncertom Damira Avdića. Koncept salona osmislile su dve kustoskinje – Galit Eilat (Izrael) i Alenka Gregorič (Slovenija),a ključna reč manifestacije jeste odgovornost. Teme na koje su odgovorili mnogobrojni umetnici iz Srbije i inostranstva (učesnika ima oko tridesetak) biće poslušnost, neposlušnost, pokoravanjevlastima, konformizam, odnos prema prošlosti, odgovornost prema sebi i drugima. Za ispitivanje ključnog pojma kustoskinje su koristile tri metode: simulaciju, eksperiment i ponovno odigravanje događaja. 
– Kada kažemo odgovornost, pod tim podrazumevamo i sposobnost da se odgovori na određeni događaj, koji funkcioniše kao stimulus. Ovaj problem u vezi je i sa trenutnom situacijom u Srbiji jer smo tokom skoro jednogodišnjih priprema imale priliku da posmatramo dešavanja unutar kulturnog aparata koji ovde postoji. Na izložbi će biti dosta video-radova i instalacija, ima skulptura, fotografija i slika. Prostor Muzeja u Botićevoj izabran je, osim simbolike, i zbog toga što je bio infrastrukturno pogodan za jednu ovakvu postavku. Sredstva koja smo imali, a budžet je mali, mogli smo, stoga, da usmerimo na produkciju umetnika iz Srbije, kako to ne bi palo na leđa samih stvaralaca, rekla je Alenka Gregorič, pominjući Art kliniku, Centar za kulturnu dekontaminaciju, Kioks i Kontekst kolektiv,kao neke od domaćih učesnika. 
Kako je najavljeno, kroz aktivno učešće pojedinaca, ustanova, nevladinih organizacija i drugih aktera domaće i međunarodne kulturne i aktivističke scene, ovogodišnja smotra zamišljena je kao jedan prolongiran performativni događaj, čiji su ravnopravni delovi kako umetnički objekti tako i brojne diskusije, predavanja, radionice, okrugli stolovi i edukacije. Program koji će se odigravati tokom šest nedelja baviće se i preispitivanjem formata Oktobarskog salona i njegovog potencijalnog prilagođavanja trenutku u kojem se nalazimo, iz perspektive kulturnih potreba sredine i finansijskih mogućnosti, koje dodatno otežava i nepostojanje umetničkog tržišta u našoj zemlji. Prema rečima Mie David, direktorke Kulturnog centra Beograda, inače organizatora salona, jedna od najvažnijih tema biće ne samo sagledavanje značaja ove manifestacije kada su u pitanju međunarodnaili regionalnaumetničkascena, već će na prvom mestu biti razmatranje njene važnosti u našim, lokanim granicama. Uz to, najavljena je i mogućnost formiranjaposebne kolekcije manifestacije, pošto je poznati belgijski umetnik Jan Fabr odlučio da jedan svoj rad donira salonu. 
Ovogodišnja cena ulaznice biće 200 dinara, uz nju će svi posetioci dobiti određene pogodnosti kada su druge postavke Muzeja istorije Jugoslavije u pitanju, dok će kompletan prihod biti doniran akciji „Bitka za bebe”.

„Delez” snižava cene
Kompanija „Delez Srbija” odlučila je da od danas snizi cene najprodavanijih proizvoda iz svih robnih grupa u „Maksi” supermarketima.
Kako je na jučerašnjoj konferenciji za novinare istakao David Vander Šuren, generalni direktor „Delez grupe” za Srbiju, Bosnu i Hercegovinu i Crnu Goru, biće snižene cene svežeg mesa i mesnih prerađevina, osnovnih životnih namirnica, konditora, proizvoda kućne hemije i lične higijene, alkoholnih i bezalkoholnih pića, bebi programa i drugih robnih grupa.
– Svinjski but će umesto 499,90 dinara koštati 469,90, odnosno cena će biti snižena za 30 dinara. Čajna kobasica „zlatiborac” biće 100 dinara jeftinija, čokolada „milka” 19 dinara, „pampers” pelene 42, a „lenor” omekšivač 37 dinara. To su samo neki od proizvoda koji će biti jeftiniji – rekao je Vander Šuren, dodajući da nije reč o akcijskom sniženju, već o trajnom snižavanju cena.
On je najavio i da će se pred kraj meseca, najpre u beogradskim, a potom i u ostalim „Maksi” i „Tempo” prodajnim objektima pojaviti proizvodi nove privatne robne marke „365”, kao i da će na rafovima ostati proizvodi marke „premija”, na čija pakovanja će biti dodat logo lava, koji je znak belgijskog lanca.
– Privatna robna marka „365” razvijana je u saradnji sa lokalnim proizvođačima na tržištima na kojima poslujemo. Uvođenje marke „365” pruža priliku domaćim proizvođačima da sarađuju sa nama i proizvode ne samo za srpsko, već i za druga evropska tržišta na kojima „Delez” posluje – rekao je Vander Šuren.
On je objasnio i da je prva stvar posle preuzimanja bilo „ažuriranje plaćanja dobavljača”, ali nije želeo da precizira detalje o otplati tih dugova. Šuren je kazao i da u lancima „Tempo” i „Maksi” neće biti otpuštanja zaposlenih i da je cilj kompanije da održi poslovanje i povećava broj prodajnih objekata.

Džentlmensko obaranje kamata na štednju
Građani ne treba da se nadaju da će početkom novembra, tokom nedelje štednje, ušteđevinu u banci moći da oroče po znatno većim kamatama nego inače. To je rezultat, džentlmenskog dogovora koji je guverner juče postigao sa bankarima. Preciznije, reč je o preporuci Narodne banke Srbije, jer je svako dogovaranje o cenama po Zakonu o zaštiti konkurencije kažnjivo.
Razloge da sa predstavnicima finansijskog sektora sedne za isti sto, prvi čovek NBS, objasnio je nekoliko puta tokom protekle nedelje. Kako kaže, tokom nedelje štednje bankari se utrkuju da klijentima ponude što veće kamate. Kasnije da bi povratili zaradu ulaze u finansiranje rizičnih projekata. Time se nagomilavaju valutni rizici što nije dobro naročito u situaciji kada svaki peti privrednik na vreme ne vraća svoje dugove.
– Polazeći od činjenice da skupi depoziti mogu biti plasirani samo u skupe kredite i da mogu uticati na rast rizika u bankarskom sistemu, Narodna banka Srbije je preporučila bankama da kamate na devizne depozite povodom Svetskog dana štednje ne odstupaju značajnije od prosečnog nivoa kamatnih stopa na štednju u bankarskom sektoru tokom preostalog dela godine. Ova preporuka trebalo bi da utiče na postizanje održivog nivoa kamatnih stopa, koji će doprineti i smanjenju cene usluga bankarskog sektora, uključujući i kamate na kredite – navodi se u saopštenju Narodne banke.
Uz to, banke bi trebalo da pojačaju aktivnosti na prikupljanju dinarske štednje, što će doprineti većoj stabilnosti bankarskog sektora, preporuka je Narodne banke Srbije.
Kako je juče nezvanično moglo da se čuje, guverner je bankarima spočitao to što su utrkivanjem oko kamata nedelju štednje pretvorili u nešto potpuno suprotno.
– Na neki način to je postao izvor nestabilnosti u sistemu – kaže naš izvor koji je prisustvovao sastanku. – Tako se javljaju kratkoročni negativni uticaji, jer veliki deo obaveza dospeva veoma brzo. Preporučeno je da tokom nedelje štednje kamate ne odstupaju značajno – kaže naš sagovornik i dodaje da je na štednju u evrima preporučena kamata od pet odsto.
U Komercijalnoj banci, koja je lider po štednji, kažu da ni njima ne odgovaraju visoke kamate na depozite i da u tom smislu podržavaju guvernera. Razumne kamate na štednju vodiće stabilizaciji tržišta i smanjivanju inflacije, ocenjuju.
– Prošle godine kamate koje smo nudili bile su na nivou proseka, ili čak nešto malo ispod proseka. Uprkos tome, zadržali smo lidersku poziciju. To pokazuje da kamate nisu jedini razlog što građani štede i što se opredeljuju za neku banku, već su to i poverenje, sigurnost uloga, raspoloživost sredstava u svakom trenutku – kaže Goran Milićević, direktor marketinga Komercijalne banke dodajući da visoke kamate nude oni koji imaju problem likvidnosti, pa poverenje kupuju atraktivnim zaradama.
Prikupljanje depozita po određenoj kamatnoj stopi svakako utiče na visinu cene kreditiranja, jer banke sasvim sigurno ne mogu plasirati taj novac po istoj ili nižoj kamatnoj stopi – na taj način bi ostvarile gubitak, kažu u Alfa banci.
– Budući da je niža vrednost kamatnih stopa preduslov povoljnije klime za rast i razvoj, očekujemo da će se, u narednom periodu, u tom pravcu i kretati strategija razvoja tržišta kapitala. Verujemo da će se u narednom periodu trendovi na srpskom tržištu kapitala postepeno usklađivati sa regionalnim ali i evropskim trendovima i uslovima poslovanja. Trenutno, u odnosu na zemlje u okruženju tržište srpskog kapitala karakterišu čak i do tri puta veće kamatne stope – navode u Alfa banci.
U zavisnosti od odabranog proizvoda i opcija, klijentima ove banke je tokom nedelje štednje na raspolaganju kamatna stopa od na primer 5,82 odsto za štednju u evrima sa isplatom kamate unapred, do 12 odsto kamate za štednju u dinarima.
----------------------------------------------------------
Bez starosne diskriminacije
Na sastanku sa guvernerom razgovarano je i o prisutnoj praksi kod pojedinih banaka da neke bankarske usluge nisu dostupne licima određene starosne dobi, koja odstupa od Zakona o zabrani diskriminacije i Zakona o zaštiti korisnika finansijskih usluga.Povod za razgovor na ovu temu bilo je to što su se pojedini građani požalili povereniku Rodoljubu Šabiću. Zato je NBS preporučila bankama da preispitaju i revidiraju opšte uslove poslovanja, kako bi isključili starosnu diskriminaciju u odnosu na finansijske usluge koje pružaju.

Optužnica protiv Vasiljevića i Živanovića još nije stigla u tužilaštvo
Tužilaštvo za ratne zločine još ne želi da komentariše odluku Hrvatske da našem pravosuđu prepusti optužnicu protiv generala Aleksandra Vasiljevića i potpukovnika Miroslava Živanovića.
„Optužnica je poslata sudu preko pravne pomoći i još je nismo primili tako da ne možemo da govorimo o sledećim koracima”, rekao je za „Politiku” Bruno Vekarić, portparol tužilaštva, dodajući da bi optužnica trebalo da stigne za nekoliko dana.
Optužnica je poslata u Srbiju u jeku rasprave o usvajanju Zakona o ništavosti pravnih akata pravosuđa bivše JNA, SFRJ, kao i Srbije. Tužilac Vladimir Vukčević ocenio je da bi usvajanje tog zakona jako ugrozilo regionalnu saradnju u pogledu procesuiranja ratnih zločina. Deo javnosti u Hrvatskoj strahuje da bi ovaj postupak mogao da bude stavljen na stranu, ukoliko bi u toj zemlji bio usvojen takozvani Šeksov zakon protiv beogradskih optužnica. Obavešteni izvori bliski srpskom Tužilaštvu za ratne zločine ipak tumače odluku o ustupanju optužnice kao znak poverenja hrvatskog pravosuđa u srpsko tužilaštvo.
Županijsko državno odvetništvo u Osijeku podiglo je u aprilu optužnicu protiv dvojice oficira JNA zbog zločina počinjenih u logorima u Srbiji nad hrvatskim zarobljenicima.Aleksandar Vasiljević bio je u to vreme načelnik Uprave za sigurnost JNA a Miroslav Živanović, komandant logora Stajićevo i Begejci.
Vasiljević se tereti po komandnoj odgovornosti za zlostavljanje civila i ratnih zarobljenika u pet logora na području Srbije i Hrvatske, a Živanović zbog toga što je znao za mučenja u logorima, a ništa nije preduzeo da to spreči.
Osječki tužilac Davor Petričević saopštio je da je kroz logore Stajićevo, Begejci, Sremska Mitrovica, Niš i Stara Gradiška prošlo oko 5.000 hrvatskih ratnih zarobljenika i civila i da je od posledica zlostavljanja preminulo 19 osoba.
Hrvatsko tužilaštvo sarađivalo je sa srpskim u istrazi ovog postupka. Saslušano je 250 svedoka. Hrvatski mediji preneli su da je pribavljena dokumentacija, odnosno naredbe JNA o organizaciji pomenutih logora, a jedan deo dostavljen je i iz Haškog tribunala.

Hakeri lažni sajt Nobelovog komiteta platili 9,95 dolara
Odeljenje za borbu protiv visokotehnološkog kriminala MUP-a Srbije utvrdilo je da u slučaju plasiranja lažne vesti da je Dobrica Ćosić dobitnik Nobelove nagrade za književnost, koju je putem Interneta izvela grupa hakera pre deset dana, nema elemenata krivičnog dela koje se goni po službenoj dužnosti, saznaje „Politika”. Policija je utvrdila da je sajt www.nobelprizeliterature.org, koji je ličio na zvanični sajt Nobelovog komiteta, registrovan u Kanadi, kod „Drim host servisa” za sumu od 9,95 dolara.
Mr Mihailo Tijanić iz Odeljenja za borbu protiv visokotehnološkog kriminala MUP-a Srbije kaže za naš list da MUP u ovom slučaju ne može da preduzima službene radnje i da je izveštaj o tome juče dostavljen nadležnom tužilaštvu.
– Tužilaštvo nam je dostavilo zahtev za prikupljanje dodatnih obaveštenja navodeći da sumnjaju da je reč o krivičnom delu upada u zaštićeni računarski sistem ili o računarskoj sabotaži. Na osnovu operativnih radnji utvrdili smo da nema elemenata krivičnog dela koje se goni po službenoj dužnosti. Postoji sumnja da je izvršeno krivično delo klevete, koje se goni po privatnoj tužbi, što znači da bi oštećeni, u ovom slučaj DobricaĆosić morao da podnese prijavu – kaže Tijanić.
Policija je utvrdila da je sajt pod nazivom www.nobelprizeliterature.org kreiran 5. oktobra ove godine u 15.13 časova i da je kao registrant naveden Gjord Halvorsen, kao i organizacija NPABL.
–I-mejl adresa registranta sajta je [email protected], a server je hostovan, odnosno registrovan u Kanadi. Sledećeg dana na lažnom sajtu Nobelovog komiteta bila je postavljena vest da je srpski pisac Dobrica Ćosić dobitnik Nobelove nagrade za književnost. Ispod naziva tog sajta jeste pisalo Nobelprize.org što bi posetioca sajta moglo da navede da je Ćosić zaista dobitnik nagrade. Međutim, tog istog dana sa i-mejl adrese [email protected] većem broju domaćih elektronskih i pisanih medija dostavljena je ista informacija. Dovoljno je bilo samo pogledati da je reč o dži-mejl nalogu i shvatiti da nije reč o validnoj adresi SANU, koja glasi [email protected]. Iz aj-pi adrese, odnosno broja računara sa kojeg je poruka poslata može se videti da je hosting, odnosno otvaranje sajta izvršeno u Kanadi – objašnjava naš sagovornik.

Dobrica Ćosić (Foto Ž. Jovanović)
Podatke o tome sa čijeg računara, odnosno aj-pi adrese je izvršeno otvaranje naloga može da se dobije jedino, kaže Tijanić, putem zahteva za međunarodnu pravnu pomoć preko Ministarstva pravde Srbije, koje bi to uputilo nadležnim organima u SAD, imajući u vidu da se dži-mejl server hostuje na njihovoj teritoriji. Budući da je sajt otvoren u Kanadi, jedini način da se otkrije ko ga je otvorio, odnosno da se dobiju podaci sa kreditne kartice kojom je plaćen, jesteputem međunarodne pravne pomoći. U oba slučaja to bi morao da zatraži istražni sudija. To znači da bi trebaloda postoji krivična prijava na osnovu koje bi se pokrenuo istražni postupak. Budući da je reč o privatnoj tužbi, ona bi morala da se podnese protiv nekoga sa imenom i prezimenom, što je u ovom slučaju nepoznato.
–Oni su sajt i i-mejl adresu mogli da otvoresa bilo koje tačke sveta. Da su to uradili u Srbiji policija bi mogla odmah da utvrdi o kome je reč – tvrdi Tijanić.
Podsetimo, grupa aktivista koja je registrovala lažni sajt sa informacijom da je Dobrica Ćosić dobitnik Nobelove nagrade za književnost postavila je istog dana tekst na srpskom i engleskom jeziku uz napomenu da je domen sajta registrovan „kao opomena na dan kada je naša zemlja propustila istorijsku priliku da stvori jedan drugačiji i bolji svet”.
Zanimljivo je da su trenutni podaci, kada se ukuca www.nobelprizeliterature.org, potpuno drugačiji. Otvara se sajt koji je kreiran 10. oktobra ove godine, a kao registrant je naveden Hajnc Mejer iz Minhena. Na nemačkom je objavljen pozdrav u kojem se kaže da je to blog na kojem se mogu ostaviti podaci i da je neophodno registrovati se.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Tri Kuperova bureta
Da li je Srbija „postmoderna” država, samoproglašeno Kosovo „pramoderna država”, Hrvatska „moderna” država, a BiH nešto između svega toga?Kakve veze ima takva katalogizacija sa našom trenutnom pozicijom u Evropi, budućnošću i razgovorima o Kosovu? Naime, ako bi tu podelu analizirali kao originalnu ideju Roberta Kupera, što ona i jeste, a on je glavni medijator u sadašnjim razgovorima između Beograda i Prištine, onda to objašnjava mnoge stvari.
Robert Kuper tvrdi da u novom, posthladnoratovskom svetu, svetu posle ravnoteže snaga, države načelno mogu da se svrstaju u tri kategorije: neke koje prevashodno karakteriše haos, Somalija, Avganistan, pa i Irak, mogle bi da se smatraju „pramodernim”. Tu bi moglo da dođe i samoproglašeno Kosovo. U svima njima vlast ne ispunjava Veberov kriterijum posedovanja legitimnog monopola na upotrebu sile. „Pramoderne” države postaju vrlo opasne u fazi raspada. Tu se kao i u antičkom svetu izbor svodi na red i haos, ali se promenilo to što danas niko ne želi da u takve zemlje uvodi red pomoću imperije. Jer kraj fenomena imperije, koji je već izumro u Evropi, a u Americi je transformisan od teritorijalnog fenomena u ideološki, zapravo i vodi u tri Kuperova bureta: „pramoderne”, „postmoderne” i „moderne” države.
Države koje duboko veruju u državni suverenitet i sve ono što ide uz njega, nemešanje jedne zemlje u unutrašnje stvari druge, države koje su spremne da silom ostvare svoje nacionalne interese, to su po Kuperu „moderne” države, a takve su po njemu, Brazil, Rusija, Kina i Hrvatska. Podložne su obuzdavanju pomoću ravnoteže snaga na regionalnom nivou. Međutim, u svetu je sve više područja gde ne funkcioniše nikakva ravnoteža snaga ukoliko se ne umešaju SAD. Robert Kuper smatra da ukoliko su te „moderne” države kohezivnije, bolje organizovane i samouverene, to je veća verovatnoća da će postati opasnije i ekspanzivnije.
„Postmoderne” države za Kupera su potpuno drugačije. To su zemlje koje su odbacile svoje predrasude o suverenitetu. One funkcionišu i deluju u sistemu koji podstiče međusobno ,,mešanje” u unutrašnje stvari drugih takvih zemalja a taj sistem pozivana suzdržanost i nadzor u vojnim pitanjima. Taj sistem je najrazvijeniji u Evropi, gde je i ponikao potpisivanjem Rimskog ugovora koji je bio smišljeni pokušaj da se prevaziđu okviri nacionalne države. Zaista, baš kao što je Vestfalski mir bio polazna tačka sistema ravnoteže snaga, tako se i Rimski ugovor može shvatiti kao polazište postmodernog sistema. Većina „postmodernih” država nalazi se u Evropi, iako taj sistem, odnosno „bure”, prelazi granice Evrope i Sporazumom o konvencionalnim oružanim snagama na starom kontinentu, CFE, čiji su potpisnici, između ostalih, i Kanada i SAD.
„Postmoderne” države nisu zainteresovane za pitanje teritorija. One ne žele da ratuju. One žele da druge odvrate od ratovanja time što će biti maksimalno otvorene za sve vrste inspekcija i nadgledanja i u političkom i u vojnom pogledu. „Postmoderne” države ne zavise od ravnoteže snaga, već od međunarodnog obuzdavanja vojnih sposobnosti drugih takvih zemalja. Umesto da pokušavaju da obmanu potencijalne neprijatelje iz svoje grupe, odnosno „bureta”, u pogledu svoje spremnosti za rat, „postmoderne” države pretvorile su svoju iskrenost u vrlinu. Ponekad su u svemu tome i preterano nametljive kako bi bile sigurne da se limiti vojnih kapaciteta poštuju. Smatraju da je otvorenost sve, zato što sa otvorenošću dolazi i poverenje. Po Kuperu, i ne samo po njemu, tu bi spadala i Srbija.
Za „postmoderne” države u transnacionalnom sistemu granice više ne znače mnogo, između unutrašnjopolitičkih i spoljnopolitičkih poslova nema nikakve podele, na delu je potpuna erozija klasičnih stavova. OEBS proglašava da li su neki izbori bili pošteni ili su lažirani, Savet Evrope utvrđuje pravila poštovanja ljudskih prava, MMF i Svetska banka nemilosrdno zabadaju svoj nos u finansije država. U tom kontekstu Robert Kuper kaže „da NATO nije ratna mašina, već zahvaljujući svojoj otvorenosti, masovna mera za jačanje poverenja”.
U Evropi je trijumfovala demokratija, odnosno pristojnost. Uz pomoć služavke - tržišne ekonomije, to bi trebalo da dovede do velikog koraka napred. Ali pobednici iz 1989. godine, pobednici u ,,hladnom ratu”, nisu danas sposobniji da srede svet nego što su bili ranije. Moglo bi se reći da nisu nimalo sposobni ni da ga shvate. U „postmodernoj” Evropi koja ne želi da ratuje, i ako je rat prošlost, problem je svih vlada kako da neratoborne birače uvere u potrebu većih vojnih izdataka. Granice nisu važne, pojedinac i njegova sreća mera su trijumfa „postmoderne” države, ali to može da dovede da svako živi samo za sebe, ne za zajednicu, pri čemu se dekompozicija države na kraju širi na dekompoziciju celog društva. Teritorija je nevažna za „postmoderne”, ali tribalistički porivi uvek su zagonetni. Posebno na Balkanu. Ne znam je li Robert Kuper i o tome razmišljao...

Prvo o stručnim školama, onda o greškama u udžbenicima
Na nekoj od narednih sednica Nacionalnog prosvetnog saveta razmatraćemo i greške u udžbenicima, pa i ovu koja je uzburkala javnost da je „glupača jednako ženska osoba”. Međutim, školska godina je počela, deca ne mogu više da čekaju inovirane nastavne planove, imamo jako mnogo drugog posla, tako da ćemo se na sednici u utorak baviti nastavnim planovima i programima za srednje stručno obrazovanje i vaspitanje, rekla je juče za naš list profesorka dr Desanka Radunović, predsednica NPS-a.
Da podsetimo, inovirani programi za gimnazije usvojeni su na prošloj sednici, a pošto NPS protrese i srednje stručne škole, Ministarstvo prosvete proslediće uputstvo o izmenama svim školama u Srbiji. Izmene nisu radikalne, već su lekcije očišćene zastarelih izraza i svega onoga što je demantovala realnost u poslednjih 20 godina.
Kada je reč o grešci u priručniku, čija je sporna stranica prvo osvanula na „Fejsbuku”, dr Radunović kaže da je NPS primio pismo dr Nevene Petrušić, poverenice za zaštitu ravnopravnosti, koja navodi da je to primer vređanja i omalovažavanja žena.
A u udžbeniku za šesti razred osnovne škole, pod nazivom „Gramatolomija”, novosadskog izdavača „Liber d.o.o.” autorke Dušanke Vujović, doslovce piše:„Sufiksi najčešće nisu jednoznačni. Na primer, reči sa sufiksom -ača mogu da imaju različita značenja: lozov-ača – vrsta pića, glup-ača – ženska osoba, krast-ača – vrsta žabe”.
U ovoj izdavačkoj kući objašnjavaju da je reč o starom udžbeniku iz 2003. godine koji se prodavao nekoliko godina i da nijedna škola nije započela školsku godinu sa ovom knjigom.U kabinetu poverenice nam kažu da je pismo poslato još u junu i Ministarstvu prosvete i Zavodu za unapređenje obrazovanja i Nacionalnom prosvetnom savetu i da je jedino NPS reagovao.
– Nedopustivo je da se ovako nešto nađe u udžbeniku iz koga uče 12-godišnja deca i neverovatno je da je ovako nešto dobilo odobrenje za štampu i da se koristi kao školski priručnik. Školstvo je najdirektniji put kojim se mladima prenose društvene vrednosti. Šta od njih možemo da očekujemo, ako ih od malena ovome učimo – pita Petrušićeva i dodaje da ovakvih udžbenika u Srbiji i dalje ima mnogo i da bi oni morali da budu povučeni i iz upotrebe i iz prodaje.
Analiza udžbenika je, inače, pokazala da su školske knjige rodno nesenzibilne i neosetljive na seksualne razlike, da se ne poziva na preispitivanje stereotipa kao izvora netolerancije, što znači da udžbenici ne služe dominantnom trendu vaspitanja za demokratiju, niti doprinosi vrednostima tzv. otvorenog društva.
–Mnogi nastavni sadržaji i udžbenici za osnovnu i srednju školu u Srbiji obilujuupotrebom nekorektnog jezika i terminologije kada se govori o pojedinim društveno osetljivim grupama, takođe i generalizacijama ili interpretacijama pojedinih društvenih pojava koji dodatno produbljuju postojeće predrasude i stereotipe – navodi Petrušićeva.
Predsednica NPS-a dodaje da ovo jeste važno pitanje, da svakako imaju nameru da o ovome raspravljaju i dodaje da kroz Savet prolazi jako mnogo rukopisa i da je moguće da ima grešaka i u novim udžbenicima, što će biti ispravljeno.

I zvanično – obavezne dve zimske gume
Obaveza posedovanja sve četiri zimske gume od 1. novembra i zvanično je odložena za sledeću godinu, saopštilo je juče Ministarstvo za infrastrukturu. Ministar Milutin Mrkonjić pozvao je Ministarstvo unutrašnjih poslova da se striktno pridržava pravila koja su važila i prošle godine. To znači da sva vozila moraju da budu opremljena sa dve zimske gume na pogonskim točkovima ili letnjim pneumaticima sa šarama od najmanje četiri milimetra dubine.
– Bliže se zimski uslovi u saobraćaju, a proizvođači i distributeri guma izrazili su zabrinutost da svi građani možda neće moći da obezbede sigurne i skupe gume. Iz tog razloga donosim ovu odluku – naveo je Mrkonjić u saopštenju resornog ministarstva.
Istovremeno iz Ministarstva najavljuju trajne izmene odredaba o zimskoj opremi koja će biti neophodna za sva vozila od sledeće godine.
– Ublažićemo neke uslove neophodne za vožnju tokom zime i prilagoditi ih našim uslovima. Izmene koje budemo izvršili važiće trajno i posle sledeće godine. Buduća pravila ćemo saopštiti tek posle predloga stručnjaka sa kojima ćemo se sastati sledeće nedelje – kažu nadležni.
Pravilnik o tehničkim uslovima za vozila, koji je stupio na snagu prošle godine u septembru, u periodu od 1. novembra do 1. aprila, propisuje obaveznu zimsku opremu i to, između ostalog, sve četiri zimske gume i lance na pogonskim točkovima izvan naseljenog mesta. 
I prošle godine primena sve četiri zimske gume je odložena, a sada se odigrao isti scenario.

Završava se popis stanovnika Srbije
Dugo očekivani popis u Srbiji završava se danas, a do četvrtka je pobrojano oko 7.200.000 ljudi, što čini 88 odsto stanovnika Srbije po rezultatima popisa iz 2002. godine. Iako se ne može govoriti o bojkotu popisa od strane Bošnjaka iz Sandžaka, u kojem je popisano gotovo 90 odsto stanovnika, u Preševu i Bujanovcu situacija je drugačija. Popisano je svega 18.000 stanovnika Bujanovca (36 odsto) i samo dve hiljade stanovnika Preševa (oko pet odsto ukupnog stanovništva po popisu iz 2002. godine). 
Popisivači i danas imaju zadatak da obiđu domaćinstva čiji članovi nisu želeli da ispune popisne obrasce i tek posle toga će biti poznato koliko je građana bojkotovalo popis. Svi koji nisu ispunili ovu građansku dužnost mogu da budu kažnjeni sa 50.000 dinara.
Građani koji, iz bilo kojih razloga, nisu popisani moći će naredna tri dana da dođu u prostorije popisnih komisija u opštinama u kojima stanuju i da obave ovu obavezu.
– Svi koji nisu popisani trebalo bi da se jave popisnim komisijama uu opštini na kojoj se nalazi mesto njihovog stalnog boravka. Neophodno je da ponesu ličnu kartu ili pasoš i biće im omogućeno da daju podatkeo sebi, članovima svog domaćinstva i stambenom objektu u kojem žive. Za članove domaćinstva neophodno je da donesu na uvid bilo koji od ličnih dokumenta – zdravstvenu knjižicu, izvod iz matične knjige rođenih ili kopiju lične karte– kažu u Republičkom zavodu za statistiku i dodaju da oni koji su, iz zdravstvenih razloga, sprečeni da dođu u opštinu mogu da se jave popisnoj komisiji putem telefonom. Samo u ovakvim situacijama „mobilni timovi” će izaći na teren i uzeti podatke od građana.
Preliminarni rezultati popisa, koji traje od 1. oktobra, biće objavljeni 15. novembra, a konačni će biti obelodanjeni sukcesivno, od avgusta 2012. godine do kraja 2013. godine. U Republičkom zavodu za statistiku kažu da nema većih promena i specifičnosti u odnosu na prethodne popise.

Studentski protest u centru Beograda
BEOGRAD – Nekoliko stotina beogradskih studenata protestovalo je danas u centru grada tražeći lakše uslove za upis naredne godine studija, kao i to da školarine ne premašuju visinu tri minimalne mesečne zarade u Srbiji.
Studenti predvođeni akademcima sa Filološkog fakulteta protest su počeli oko 12.30, a zbog šetnje centralnim gradskim ulicama saobraćaj je za vreme prolaska kolone studenata bio blokiran u ulicama Kralja Milana, Kneza Miloša i Nemanjinoj.
Studente je primio pomoćnik ministra prosvete i nauke Srbije Slobodan Jauković, ali kako je agenciji Beta rekao jedan od članova Plenuma studenata, na razgovoru „nije pokazano interesovanje, ni razumevanje za stvarno razmatranje studenstkih zahteva”.
„Taj razgovor je bio čisto vređanje inteligencijie, bez suštinske želje da se naši problemi reše”, kazao je član Plenuma studenata, koji nije želeo da se predstavi.
On je napomenuo da je pomoćnik ministra Jauković najavio da će odgovore na studentaske zahteve dobiti studentska skupština SKONUS, ali nije precizirao kada.
„Razmotrićemo dalje korake, ovo nije kraj i protesti će se sigurno ponavljati”, kazao je predstavnik studenata.
Studenti su prvi put, sa istim zahtevima, protestovali prošlog četvrtka.
Jedan od studentskih zahteva je i početak razgovora o besplatnom studiranju. Studenti traže i da se ukine rangiranje prilikom upisa naredne godine studija i da jedini uslov za prelazak na budžetsko finansiranje bude 48 bodova prikupljenih tokom školske godine.
Akademci traže i da se vrati „apsolvenstski status”, koji je ukinut za studente koji uče prema novim planovima usklađenim sa Bolonjskom deklaracijom.
Pored studenata Filološkog fakuklteta protestovali su i akademci Filozofskog fakulteta, Više elektrotehničke škole, Fakulteta političkih nauka, kao i Arhitektonskog fakulteta.

Opasno je silom uklanjati barikade
Nije u interesu Kfora da silom rešava neke političke stvari kao što ni Srbima nisu u interesu sukobi sa Kforom. Vrlo smo blizu toga da se dogovorimo da se na miran način reši kriza, kazao je u razgovoru za „Politiku” Goran Bogdanović, ministar za Kosovo i Metohiju, komentarišući zahtev Kfora da Srbi uklone barikade i da „imaju priliku da to učine tokom ovog vikenda”. 
Kakve su vaše informacije, da li Kfor ozbiljno planira da silom ukloni barikade ako ih Srbi ne uklone?
Oni su i ranije izjavljivali da se ne slažu sa načinom na koji Srbi protestuju. Međutim, vrlo je opasno silom sklanjati barikade. Kroz razgovor se mogu iznaći mogućnosti da se obezbedi sloboda kretanja za Kfor što su predstavnici srpskih opština nekoliko puta isticali.
Ali šta ako ne dođe do dogovora i barikade se ne uklone? Srbi traže povratak na stanje pre 25. jula?
Jeste, ali oni su spremni da uklone neke barikade da bi omogućili kakvu-takvu slobodu kretanja Kforu. Nisu spremni da uklone glavne barikade, ali su spremni da uklone neke barikade da bi omogućili Kforu neku slobodu kretanja.
Šta ukoliko Kfor ipak izgubi strpljenje i počne da uklanja barikade silom?
To bi bio loš način, jer postoji opasnost da se ponovi nešto slično što se desilo na Jarinju 27. septembra, a nikome nije u interesu da se na taj način rešavaju stvari. Predstavnici opština zahtevaju da se što pre sretnu sa komandantom Kfora kako bi se razjasnila situacija i postigao dogovor. Ako je moguć dogovor o bilo čemu. A ne da se preko medija prepucavaju, nadgornjavaju, da se šalju poruke, to je najgori način koji je odabrao Kfor. Nemamo ni vojsku, ni policiju ni oružje da se branimo od sile i nasilnih metoda ne samo Kfora nego bilo koga. Goloruki narod se ne može suprotstaviti silom. Nama je jedino ostalo da mirnim putem protestujemo i iskazujemo svoje nezadovoljstvo.
Šta bi bilo sa pregovorima ukoliko dođe do nasilnog uklanjanja barikada?
Narasle bi tenzije, produbila bi se kriza, a to nije nikome u interesu pogotovo sada kada pokušavamo da uspostavimo dijalog i njime rešimo te probleme.
Šta Srbija može da učini ukoliko dođe do nasilja?
Mi smo stalno u kontaktu sa Kforom i zahtevamo i od Kfora i od Srba da se mirnim putem reše ti problemi. Siguran sam da Srbi neće prvi pokušati na bilo koji način da isprovociraju da se prema njima upotrebi sila. Ali istovremeno ne mogu dozvoliti da se silom rešavaju neki problemi koji su političke prirode.

Kfor: nemamo plan za uklanjanje barikada
Kosovska Mitrovica – Nemamo operativni plan za nasilno uklanjanje barikada, ali to ne znači da Kfor neće upotrebiti silu, jer zadržava to pravo.
To je za „Politiku” izjavio potpukovnik Ralf Adamec, portparol glavne komande Kfora u Prištini, i naglasio da nisu tačne informacije kojima raspolaže srpska strana o postojanju operativnog plana, a samim tim i nasilnog uklanjanja barikada.
„Ukoliko Kfor proceni da nema sigurnog i mirnog okruženja i da ne postoji sloboda kretanja, zadržavamo pravo da silom uklonimo barikade. Za sada nećemo upotrebiti silu”, kazao je Adamec.
Na pitanje „Politike” da li upotreba sile znači rušenje barikada teškom mehanizacijom Kfora, ali i napad na Srbe koji odgovaraju da će svojim telima braniti barikade koje su odgovor na nasilno pripajanje severa Kosova institucijama sistema u Prištini, Adamec nije imao odgovor. Ponovio je kratko:
„Za sada nećemo upotrebljavati silu”.
Srbi sa severa Kosova tvrde da imaju „pouzdanih saznanja da postoji plan o nasilnoj akciji”. Međutim među njima postoji uverenje da Kfor neće izlaziti iz mandata koji mu je dat Rezolucijom 1244 SB UN, iako je Erhard Drevs, komandant Kfora, izdao saopštenje, u kojem je Srbima poručio da u vreme vikenda uklone barikade.
Oliver Ivanović, državni sekretar u ministarstvu za Kosovo i Metohiju, mišljenja je da je saopštenje Kfora vrsta „upozorenja, a ne plan nasilne akcije”.
„Bilo bi katastrofalno da Kfor silom krene na rušenje blokada koje su otpor Srba prema nametanju institucija kosovskog sistema. Ukoliko se dogodi da i krenu silom, to samo može dovesti do jakog pogoršanja odnosa sa Srbijom. U NATO-u znaju da imaju veoma težak zadatak, jer ukoliko bi krenuli u nasilnu akciju, dobro znaju da bi naspram sebe imali mirne i nenasilne proteste”, kazao je za „Politiku” Oliver Ivanović uz uverenje da Kfor neće pokrenuti takvu akciju.
Među Srbe na severu iz časa u čas stižu nezvanične i neproverene informacije kojima se licitira vreme nasilnog upada Kfora na teritoriju severa.
Radenko Nedeljković, načelnik kosovsko-mitrovičkog okruga i šef Kriznog štaba za četiri opštine na severu, za „Politiku” naglašava da barikade nisu usmerene protiv Kfora i zato ne treba nasilno da ih uklanja, a posebno imajući u vidu akciju na Jarinju od 27. septembra, odakle je snage NATO-a trebalo da izvuku pouku.
– Ubeđen sam da Kfor neće upotrebiti silu, jer je zlatno pravilo u vojsci da je bolje pregovarati sto dana nego jedan dan ratovati. Ukoliko ih uklone mi ćemo podići nove. Građani su shvatili ozbiljnost situacije i nastaviće sa mirnim protestima i neće odgovarati ni na kakvu provokaciju – kazao je Nedeljković.
I Krstimir Pantić, predsednik opštine Kosovska Mitrovica, za „Politiku” je istakao da ima saznanja koja upućuju da postoji operativni plan u Kforu, ali da veruje da Kfor „neće kao 27. septembra bojevom municijom udariti na mirne ljude”.
Kfor je juče ponovo kontrolisao područje oko administrativnog prelaza Jarinje, tačnije alternativni put koji iz Jarinja vodi ka Rudnici. Po priči Srba koji su svojim vozilima prevaljivali ovaj planinski pravac preko Kopaonika, Kfor je u selu Ćirkovići ponovo uspostavio punkt, koji je u petak bio napušten, a kontrola je bila mnogo rigoroznija, a sve da bi se „zaustavilo krijumčarenje robe”.
Euleks je u saopštenju objasnio da je kontrola međunarodnih vojnih snaga uspostavljena kako bi se sprečio tranzit robe koja podleže akcizi, kao i da će svi alternativni putevi na severu Kosova biti strogo kontrolisani.
-----------------------------------------------------------
NATO:Nismo postavili rok 
Priština – Portparol Kfora Frenk Martin izjavio je juče da Kfor nije postavio rok za uklanjanje blokada na putevima na severu Kosova, ali i da očekuje od Srba u pokrajini da to učine uskoro. „Nadamo se da ćemo narednih dana pronaći mirno rešenje, prihvatljivo za sve strane”, rekao je Martin za francusku agenciju AFP, a preneo je Tanjug.
On je naglasio da je snagama NATO-a na Kosovu i Metohiji potrebna sloboda kretanja da bi ispunili svoju misiju održavanja bezbednosti. NATO očekuje da Srbi na severu Kosova uskoro uklone barikade u blizini administrativnih prelaza, rekao je portparol Kfora i pozvao kosovske Srbe da mirno reše spor sa Prištinom.

Četiri principa za Kosovo
Predsednik Srbije Boris Tadić izjavio je juče da nema lakog rešenja za Kosovo, ali da svako održivo rešenje mora uključiti četiri elementa:
-rešenje za sever Kosova
-posebne garancije za Srbe u enklavama
-mehanizam zaštite srpske kulturne baštine
-pitanje imovine Srbije i Srba u pokrajini.
Tadić je u govoru na sesiji Igmanske inicijative ponovio da Srbija neće i ne može da prizna unilateralno proglašenu nezavisnost Kosova.
On je ponovo upozorio da je opasna i kontraproduktivna svaka unilateralna akciju koja podrazumeva silu, koja ne poštuje dogovorena rešenja i koja za cilj ima promenu stanja na terenu. „Srbija je principijelno opredeljena za pravedno, kompromisno i održivo rešenje, jer samo takvo rešenje može obezbediti trajni mir na prostoru zapadnog Balkana. Nema lakog rešenja za problem Kosova i svi smo toga svesni. Nema rešenja koja nas vraćaju u prošlost, ali moramo naći održivo rešenje za budućnost”, objasnio je Tadić, prenosi Tanjug.
File: Ključni prioritet – rešenje pitanja Kosova
Tadić: Nastavićemo dijalog sa Prištinom
Evropski komesar za proširenje Štefan File rekao je juče u Beogradu da je ključni prioritet koji stoji između Srbije i otvaranja pregovora sa EU, rešenje pitanja Kosova. „U vezi sa pitanjem Srbije nema ni pet ni sedam ključnih prioriteta, već samo jedan koji stoji između Srbije i otvaranja pregovora, a to je rešenje pitanja Kosova. Dijalog mora biti nastavljen”, rekao je File novinarima posle razgovora sa predsednikom Srbije Borisom Tadićem na marginama zasedanja Igmanske inicijative u Palati „Srbija”.
File je ukazao da nema potrebe čekati na sledeći izveštaj Evropske komisije o napretku i istakao da „čim Srbija napravi vidne pomake u rešenju pitanja Kosova, (Evropska) komisija će izdati pozitivnu preporuku za otvaranje pregovora”.
Predsednik Tadić je poručio da će Srbija nastaviti dijalog sa Prištinom i dodao da je „racionalni optimista”.
„Ja sam racionalni optimista. Vidim teškoće, ali jasno je i da Srbija neće odstupatiod davno uspostavljenih principa”, rekao je Tadić.
File je istakao da je Srbija u proteklih godinu dana postigla veliki napredak što je i istaknuto u izveštaju Evropske komisije: Srbija je ostvarila napredak u reformama, imala je punu saradnju sa Haškim tribunalom i počela je dijalog sa Prištinom.

Polna ravnopravnost osvaja britansku krunu
U vreme kada se u razvijenom svetu emancipacija žena makar deklarativno podrazumeva, u Velikoj Britaniji na najvišem nivou, u kraljevskoj porodici, dame ipak nisu ravnopravne sa gospodom. Naprotiv. Kada dođe do nasleđivanja prestola, prinčevi „preskaču” princeze, što je jedan od postulata za čiju izmenu se bori Dejvid Kameron.
Britanski premijer je ovih dana krenuo u kampanju ispravljanja vekovne nepravde u poretku za nasleđivanje trona, kao i za dozvoljavanje britanskim monarsima sklapanja braka sa pripadnicima Rimokatoličke crkve.
Pitanje koje će biti pokrenuto na sastanku lidera zemalja Komonvelta krajem meseca krčka se u Britaniji već mesecima. Ostrvska štampa piše da je Kameron već poslao pismo liderima Komonvelta u kojem ih obaveštava o ideji za promenu 300 godina starog zakona koji favorizuje prinčeve u odnosu na princeze.
„Propagiramo jednakost polova u svim aspektima života i nije normalno da na najvišim položajima kao što je kraljevska kuća i dalje negujemo mušku superiornost”, piše u pismu britanskog premijera.
Kameron je takođe rešen da izmeni i odredbu zakona koji zabranjuje britanskim kraljevima i kraljicama da se venčavaju sa katolicima, što im je sada dozvoljeno jedino pod uslovom da abdiciraju sa trona. Da su katolici u inferiornom položaju u odnosu na druge religije vidi se iz toga što krunisanim glavama nije zabranjeno sklapanje brakova sa Jevrejima, hindusima, muslimanima, ali i ateistima.
Ovaj zakon datira još iz vremena Henrija Osmog koji je, posle razlaza sa Rimokatoličkom crkvom, u katolicima video opasnost za zemlju. Ukoliko je tada i imao utemeljenja u istorijskim okolnostima, sada je došlo vreme da se zakon potpuno promeni, kategoričan je Kameron.
„Taj akt je istorijska nepravda. Ne zabranjuje se brak sa drugim religijama sem katoličke, pa smatramo da se takva nepravda ne može dalje opravdavati”, poručio je Dejvid Kameron.
Pitanje nasleđivanja prestola našlo se u žiži interesovanja britanske javnosti posle venčanja princa Vilijama i Kejt Midlton – danas vojvode i vojvotkinje od Kembridža.
Gotovo je izvesno da će njihovo dete jednog dana sesti na britanski tron, pa se postavlja pitanje da li će sin imati prednost bez obzira na to da li će par pre njega dobiti ćerku. Upravo je to scenario koji će se desiti ukoliko postojeći akti ostanu na snazi. Žena bi došla na presto jedino kada ne bi imala braće, baš kao u slučaju sadašnje kraljice Elizabete Druge.

Evropska kriza u žiži G-20
U jeku novog talasa globalne privredne krize, ministri finansija G-20 juče na samitu u Parizu nisu uspeli da nađu zajedničku platformu za rešavanje gorućih problema tekućeg međunarodnog ekonomskog poretka.
Ima li Evropa ideju i snagu da razreši dvogodišnju dužničku krizu koja se sa periferije evrozone neumitno širi ka njenom centru? Kako će SAD i Kina razrešiti razlike u proceni buduće uloge juana u međunarodnom poslovanju? Kome sve preti recesija i stagnacija u 2012?... Najavljena debata o obezbeđivanju „snažnog, stabilnog i uravnoteženog privrednog rasta „pala je u vodu pred eskalacijom evropske dužničke krize koja ugrožava oporavak i privredi rast ostatka sveta”.
Nesložni Evropljani ni juče nisu uspeli da izađu sa sveobuhvatnim spasilačkim planom. Nemačka kancelarka Angela Merkel ponovo je insistirala na uvođenju poreza na sve finansijske transakcije, čemu se otvoreno suprotstavljaju Vašington i London. Sve manje popularni premijer prezadužene Italije Silvio Berluskoni juče je za dlaku sačuvao fotelju. Sa 316 glasova za i 301 protiv, italijanski parlament je izglasao poverenje Berluskonijevom planu nepopularnih reformi.
U jeku priprema za G-20 koji je počeo večerom u Parizu, Evropljani su najavili mogućnost drastičnog otpisivanja grčkog duga, uvećanje obaveznog kapitala banaka, jačanje Evropskog fonda za finansijsku stabilnost (EFSF), ali i novu ulogu MMF-a u izvlačenju Evrope iz dugova.
„Evropa je svetu opet ostala dužna odgovor na niz ključnih pitanja”, primećuje agencija Blumberg.
Da li će Evropska centralna banka stati iza javnih dugova Italije, koji sada iznose oko 1.590 milijardi evra? Hoće li će Evropska investiciona banka dobiti novu ulogu u jačanju kreditnih linija urušenih država? Koliko novca nedostaje grupi od 38 vodećih evropskih zajmodavaca koje drže 419 milijardi evra obveznica prezaduženih članica evrozone... ova i druga pitanja zabrinutog ostatka grupacije G-20 ostala su juče u Parizu bez odgovora. 
Očite evropske finansijske i političke naprsline i juče su uredno nastavile da kažnjavaju američke agencije za kreditni rejting. Agencija „Fič” srozala je treći put za tri godine kreditni rejting Španije, navodeći uz već poznate nedaće rastuće nezaposlenosti i novi skok privatnih dugova. „Fič” je uz put oborio rejting vodećih britanskih banaka (UBS, Lojd, Rojal bank ov Skotland), uz najavu investitorima na oprez u poslovanju sa francuskim bankama Kredit agrikol, BNP Pariba, i Sosijete ženeral, ali i sa Dojče bankom i britanskom Barklejz bankom... 
Rastuće rasulo u finansijskom sistemu evrozone nagoveštava i podatak da 66 evropskih banaka nedostaje oko 220 milijardi evra za poslovanje po važećim stres-standardima. 
Merkelova i Sarkozi su sredinom meseca najavili da će 23. oktobra EU izaći sa dugoročnim i sveobuhvatnim planom za rešavanje dužničke krize. Lideri G-20 očekuju da će na samitu u Kanu početkom novembra Evropa nastupiti sa rešenjem za svoje finansijske nedaće.
Prvog dana ministarskog samita G-20 u Parizu, koji se završava danas, Evropa nije ponudila rešenje za svoju krizu. Ostaje pitanje da li evrozona ulazi u opasan cajtnot.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Buš nikad neće završiti u Hagu
Sve što je uradio dok je bio u Beloj kući, ponovio bi i danas, rekao je bivši predsednik SAD Džordž Buš nedavno u televizijskom intervjuu. Istorija će, kako očekuje, pokazati da američke žrtve u Iraku nisu bile uzaludne, iako tako misli visok procenat, njemu po tradiciji odanih, veterana iračkog rata.
Ovaj razgovor emitovan je samo dan-dva pre nego što je međunarodna organizacija Amnesti internešenel zatražila od kanadskih vlasti da uhapse i pokrenu postupak protiv Džordža Buša zbog „njegove uloge u mučenju zatvorenika u tajnim zatvorima CIA”. Buš je trebalo da putuje u Kanadu 20. oktobra, a Amnesti internešenel vidi to kao zgodnu priliku da se van američke teritorije privede i ispita zbog uloge u mučenju zatvorenika od 2002. do 2009. Amnesti se poziva na „međunarodne obaveze Kanade”, konvenciju UN protiv torture, globalno usvojene principe o zaštiti ljudskih prava. 
Kanada je odgovorila da tako nešto ne dolazi u obzir. Buš nikada neće biti priveden da odgovora pred Međunarodnim krivičnim sudom u Hagu, a neće ga goniti, kako stvari sada stoje, ni domaće pravosuđe.
O najsurovijim mučenjima kojima su bili podvrgnuti osumnjičeni za učešće u terorizmu u tajnim zatvorima, najšira američka javnost zna možda i više nego što je to poznato u ostalom delu sveta. Još 2004. časopis „Njujorker” objavio je fotografije mučenja pritvorenika u Abu Graibu u krupnom planu. Naga tela, sa kapuljačom na glavi, čizma šutira lobanju mučenika prostrtog na betonu, mokrenje po zatvoreniku, uronjavanje glave pod vodu, skoro do gušenja, elektrošokovi... sve je to bilo odobreno sa najvišeg mesta, kako bi se od izmučenih izvukao neki podatak koji bi ukazao na trag do novih terorističkih planova.
U memoarima („Decision Points”) izašlim krajem prošle godine, Džordž Buš piše da je posle 11. septembra lično podržao grublje metode ispitivanja zarobljenika. Kada su ga oficiri CIA konkretno pitali oko gušenja zarobljenika pod vodom, on im je rekao da su i u tom metodu „đavolski u pravu”. Prema shvatanju analitičara i članova tadašnje administracije, to je bio delotvoran način da se od terorista izvuku dragoceni podaci, kako se nikada više ne bi ponovio 11. septembar.
Drugi, pak, rezonuju da su slike mučenja u tajnim zatvorima pomogle Al Kaidi da regrutuje veliki broj novih članova, ogorčenih brutalnošću američkih vojnika.
Barak Obama je 2009. zabranio sve oblike torture i zatvorio tajne robijašnice CIA. Ali je istovremeno odbio mogućnost da se zbog ovakve prakse sudi visokim zvaničnicima u Bušovoj administraciji. Po mišljenju stručnjaka iz njegovog tima, gonjenje bivšeg predsednika, ili potpredsednika (Dik Čejni), samo bi unelo podelu u javnosti i ne bi doprinelo da se ekscesi na ratnom terenu prorede.
Bez obzira na to, s vremena na vreme, čuju se zahtevi za suđenje Džordžu Bušu. U februaru je bivši predsednik otkazao put u Švajcarsku zbog sličnog zahteva Hjuman rajts voča. A pojedini američki analitičari i danas zameraju Obami što je praksu mučenja shvatio kao „nesrećni politički izbor”, umesto zločin. Ako odgovorni nisu kažnjeni, nikad se ne zna kad će ponovo nekom da padne na pamet da ohrabri kršenje međunarodnih konvencija u ime spasa nacije.

Potraga za Gadafijevim raketama
Od našeg stalnog dopisnika
Vašington – SAD u Libiju šalju čak nekoliko desetina profesionalaca da tamošnjim vlastima pomognu u lociranju iuništavanju protivavionskih raketa poharanih iz vojnih magacina Gadafijevog režima. U skladu sa politikom vojnog neangažovanja na libijskoj teritoriji, na ovim poslovima radiće „bivši vojnici” koji nisu u uniformama, ali su stručnjaci za ovo oružje koje bi moglo da bude pretnja međunarodnoj bezbednosti.
Kako piše „Vašington post”, slanje ovih eksperata je deo rapidno širećeg programa obezbeđivanja libijskog konvencionalnog oružja, za šta je obezbeđeno 30 miliona dolara.
Prema procenama koje su se pojavile na početku libijskog sukoba, u vojnim skladištima režima nalazilo se oko 20.000 raketa ruske i bugarske proizvodnje tipa SA-7 i SA-7b. Reč je o portabl raketnim lanserima – nišani se i ispaljuje s ramena – tipa „stinger”, inače oružju koje je u drugoj polovini osamdesetih mudžahedinima u Avganistanu omogućilo da postignu vojni preokret u borbi protiv sovjetske okupacije.
Lanser sa raketom dometa od oko tri kilometra težak je inače oko 20 kilograma. Mada ne predstavlja pretnju vojnim avionima, sa njim mogu da se obaraju helikopteri i putnički avioni prilikom poletanja i sletanja. U redovnim prilikama na crnom tržištu vrede nekoliko hiljada dolara, ali u ovakvim situacijama – kada se naglo povećava ponuda (kao što se to desilo posle raspada režima Sadama Huseina u Iraku posle američke invazije) – cena pada i na 500 dolara.
Glavna briga je da bi znatan broj ovih raketa mogao da dospe u ruke Al Kaide i njenih afričkih i bliskoistočnih filijala. Prema izveštaju „Njujork tajmsa” iz Kaira, egipatske vlasti su u četvrtak uhapsile pet malih grupa koje su transportovale oružje iz Libije, uključujući i ove rakete sa lanserima. U ranijim vestima je pominjano da su rakete iz Gadafijevog arsenala sigle u Mali, gde je aktivna Al Kaida islamskog Magreba.
„Verovatnoća da je Al Kaida u stanju da iz Libije prokrijumčari neke od raketa je veoma velika”, izjavio je TV mreži Ej-Bi-Si Ričard Klark, bivši savetnik Bele kuće za antiterorizam.
Procene koliko je ovih raketa nestalo nisu precizne: u američkoj štampi se pominje broj od 10.000, dok procene NATO-a govore o oko 5.000. 
S obzirom na to da u Libiji još nije formirana nova vlada, niti da Prelazni savet pobunjenika, koji sada u toj ulozi kontroliše celu teritoriju, uverljivo zvuče reči admirala NATO-a Đanpaola di Paola – da bi ruski „stingeri” mogli da se nađu u rukama opasnih mušterija „od Kenije do Kunduza” (u Avganistanu).
Timovi koji se šalju odavde nominalno su privatne firme u statusu kooperanata, koji su ugovore potpisali sa Stejt departmentom. Jedan od načina da se rakete koje su, kad su padala Gadafijeva uporišta, odvožene naveliko, u prtljažnicima automobila, kombijima, pa čak i velikim kamionima, jeste program otkupa, što bi u haotičnoj posleratnoj situaciji mogao da bude mamac za njihove posednike.
Ovoj akciji dat je „hitan” karakter, s obzirom na to da se, prema rečima Majka Rodžersa, predsedavajućeg Obaveštajnog komiteta Predstavničkog doma Kongresa – „prozor za obezbeđivanje oružja rasutog po Libiji brzo zatvara”.

Berluskonijeva vlada dobila poverenje parlamenta
RIM – Vlada italijanskog premijera Silvija Berluskonija dobila je danas poverenje donjeg doma parlamenta.
Vladu desnog centra podržalo je 316 poslanika, dok je 301 glasao protiv, prenele su agencije.
Vladajuća koalicija desnog centra zatražila je izjašnjavanje o poverenju kabinetu pošto je u utorak pretrpela težak udarac kada poslanici nisu usvojili predlog budžeta za narednu godinu.
U prvim analizama današnjeg glasanja novinske agencije navode da će tesna većina koju ima italijanski premijer značiti velike teškoće za vladajuću koaliciju u narednom periodu.
Rojters navodi reči analitičara koji smatraju da je samo pitanje meseci kada će nova kriza vlade da izbije i da bi izbori mogli da se održe već narednog proleća, godinu dana pre redovnih.
Agencija AP navodi da su Berluskonija politički veoma oslabili seks skandali u koje je bio umešan, vođenje italijanske ekonomije u vreme krize, kao i raskol u vladajućim strankama, čija dva poslanika nisu danas htela da glasaju za opstanak vlade.
Popularnost italijanskog premijera je pala na samo 24 odsto, ističe AFP.
Agencija prenosi i pisanje najtiražnijeg italijanskog dnevnika „Korijere dela sera”, koji ocenjuje da se vlada nalazi u „beskrajnoj agoniji”, ali i da doživljava dug pad svoje popularnosti.
Premijer Berluskoni je optimista i kaže da za njegovu vladu ne postoji alternativa i da opozicione stranke ujedinjuje samo antiberluskonijalizam.
„Prevremeni izbori ne bi rešli probleme koje imamo. Politička kriza bi samo značila pobedu partija spekulacije propasti i katastrofe”, smatra premijer Italije.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.


  </body>
 </text>
</TEI>