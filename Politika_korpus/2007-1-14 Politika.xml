<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>

Ovo je najgora izborna kampanja do sada. Ranije je pred izbore pošten čovek mogao da sazna i kako se kradu glasovi u Skupštini, i kako su savetnici premijera utajili porez, i kako se prodaju cele fabrike za jedan evro, a tri za tri bez popusta na veliko, i ko je sve bio i pio u domu glavnih mafijaša u Srbiji, i koliko jedan ministar može da "nakupi" firmi za jednog mandata i još mnogo toga što se, naravno, koliko posle izbora i prvih postizbornih koalicija lepo i brzo zaboravi. Sad ništa. Ni reči. 
Ima još onih koji se nadaju da će se neko "otvoriti" u ovih preostalih nedelju dana kampanje, ali "mrka kapa" da će od njih čovek više čuti neku korisnu i tajnu informaciju, da će neko od njih otkriti neku aferu, krađu ili prevaru svog suparnika na izborima. Teško je poverovati da nema materijala, a možda smo stvarno i to dočekali.
Kako bilo da bilo, ovim izborima, za koje svi kažu da su sudbonosni, fali one borbe na život i smrt. Fali im rivalstva, većeg od onog koje iskazuju dva posvađana bivša ministra i bivša prijatelja koji bi, sva je prilika, opet lako mogli da budu i prijatelji i ministri u istoj vladi. Sumnjičavi tvrde da baš zato više nema ni afera ni teških reči. 
Oni koji su se jednom posvađali zbog vlasti znaju da se lako mogu zbog nje i pomiriti. Zato više i ne izgovaraju krupne reči koje bi im posle izbora mogle zastati u grlu. To se zove koalicioni kapacitet. Koalicija nije brak, kako su to jedno vreme hteli da nas ubede. Ne, to je, što bi rekli, veza za jednu noć, odlazak u krevet sa nekim koga ne moraš da voliš, da sa njim planiraš dalju budućnost, da mu budeš odan. Da izvinete, običan seks. To se u ovim izborima ogolilo. Ima onih koji bi mogli da morališu i da to nazivaju i drugim imenima, ali što je govorio Đinđić, kome je do morala neka ide u crkvu. Oni manje gadljivi drže se politike. Bilo kao birani ili birači.
 Dakle, to je ono što je ovu kampanju učinilo tako anemičnom u odnosu na prethodne. 
Zbog te tako antisrpske malokrvnosti koju pokazujemo ovih dana ima onih koji su spremni da dokazuju i to da su izbori u Srbiji postali skoro kao izbori u Holandiji. Argumente traže u činjenici da nema velikih predizbornih polemika o Kosovu ili Hagu, pa ni o nastavku pregovora sa EU. To, valjda, zato što je sasvim jasno šta su tu interesi Srbije. Drugi su problemi, može se učiniti, ophrvali Srbiju. Hoće li i koliko biti smanjen porez na softver, na primer? Da bi bili skroz k`o Holanđani fali još samo da se Tadić i Koštunica zakrve na nož u narednih pet dana, na vrhuncu predizborne kampanje, da li će porez biti smanjen za tri ili pet odsto. I da onda "utrči" Toma Nikolić sa ponudom od deset odsto, kao što je obećavao i hleb za tri dinara, a da ga tu dočeka Čeda Jovanović sa predlogom da se porez na softver poveća za nekoliko procenata kao dokaz dobre volje Srbije prema Bilu Gejtsu, jer se zna ko je "tata" za te stvari u svetu i ne treba mu se zamerati. E, to bi  bilo skroz holandski. 
Ali, nije. Samo je u tome razlika. 
I nemojte da vas zavara ova "suptilna" kampanjska ponuda. Dobro znaju oni da pola Srbije još i ne zna šta je softver, jer da misle drugačije ne bi nam se ulagivali tako što po seoskim štalama ljube i grle ovce i krave i sa podnapitim snašama zapliću "moravac". Poznaju oni nas bolje nego mi njih. Oni naše greške ne zaboravljaju.

Život ispred politike
U nameri da građanima Srbije u poslednjoj nedelji pred parlamentarne izbore 21. januara pružimo što kompletniji, ali i što jednostavniji pregled izborne ponude, zatražili smo od pojedinih stranaka da odgovore na naš upitnik. Reč je o strankama koje su interesantne po svojoj snazi, odnosno trenutnom rejtingu, ili po specifičnim ciljnim grupama kojima se obraćaju. Upitnike sa 11 pitanja poslali smo informativnim službama SRS-a, DS-a, DSS-a, SPS-a, SPO-a, G17 plus, Liberalno demokratske partije (LDP), koalicije Partija ujedinjenih penzionera-Socijaldemokratska partija (PUPS-SDP) i izborne liste "Branko Pavlović-Zato što mora bolje". Vrlo brzo, odgovore su nam poslali SPS, G17 plus, LDP i PUPS- SDP. Branko Pavlović je smatrao da je ovaj način saopštavanja poruka biračima previše pojednostavljen, dok SRS, DS, DSS i SPO nisu našli vreme za to.Zbog toga, a u želji da čitaoci "Politike" ipak ne ostanu uskraćeni za podsećanje na to šta im politički akteri u ovoj izbornoj kampanji obećavaju, odgovore smo potražili sami u intervjuima i izjavama čelnika pomenutih stranaka, u stranačkim programima, saopštenjima, ili, kao u slučaju DSS-a, delimično u Nacionalnoj strategiji privrednog razvoja Srbije od 2006. do 2012. godine, koji je usvojila Vlada Srbije.Ovo, naravno, jeste pojednostavljeno predstavljanje izborne ponude pomenutih stranaka, ali treba ga shvatiti pre svega kao podsetnik i putokaz za snalaženje u gomili političkih obećanja, a možda nekome i olakša odluku kome će u sledeću nedelju pokloniti svoj dragoceni glas za naredne četiri godine. Ili manje.
Da početak kampanje za parlamentarne izbore nije obeležio štrajk glađu Vojislava Šešelja u Hagu, najupečatljiviji detalji u ovoj izbornoj trci bili bi maženje krava, ljubljenje ovaca i novi vid prevoza pojedinih partijskih prvaka – autobusi u bojama stranke. To kad je reč o "spoljašnjim" impresijama. U suštini, međutim, ova kampanja razlikuje se od prethodnih po tome što su centralno mesto u njoj politička i nacionalna pitanja ustupila ekonomskim i "životnim" temama.
Ima, ipak, još nekoliko dana do 21. januara da se ovi utisci koriguju. Slede završni mitinzi, konvencije i poslednje udarne poruke – klimaks kampanje.
Negativna kampanja
– Neka doza negativne kampanje je uvek prisutna i ovo što smo do sad imali nije izašlo iz okvira te elementarne političke korektnosti. Ali ne bih isključio da bi to što se može desiti u poslednjih četiri-pet dana moglo da promeni globalnu ocenu. Očekujem da će svi pokušati da poentiraju, da daju ključne argumente, da dovedu u pitanje kvalitet ponude konkurenata. Mada ne očekujem spektakularne promene – kaže za "Politiku" Zoran Stojiljković, profesor na Fakultetu političkih nauka u Beogradu.
Na moguće zaoštravanje predizborne igre ukazuju varnice između Demokratske stranke i Demokratske stranke Srbije poslednjih dana. Prvo su iz DSS-a, nakon što su demokrate promovisale Božidara Đelića kao kandidata za premijera, podsetile na Đelićev "veliki greh" – vraćanje Bogoljubu Kariću 40 miliona evra od poreza za ekstraprofit. Iz DS-a su na to odgovorili da je upravo Vojislav Koštunica, kao predsednik SR Jugoslavije, Karića vodio svuda po svetu kao "omiljenog privrednika".
Potom su se u Beogradu pojavili i falsifikovani propagandni leci, očigledno upereni protiv DSS-a, budući da je korišćen lik lidera Jedinstvene Srbije Dragana Markovića Palme, kandidata na listi DSS –  NS.
Bilo je i uobičajenog cepanja i šaranja plakata i bilborda (na meti su najčešće bile Demokratska stranka, Liberalno-demokratska partija i Pokret snaga Srbije), a bilo je i pretećih grafita, upućenih, pre svega, liderima DS-a i LDP-a Borisu Tadiću i Čedomiru Jovanoviću.
Ipak, preovlađujući utisak je da se prognoze da će ovo biti najprljavija kampanja do sada, nisu ostvarile. Oskudica skandala, afera i tračeva i manjak vatrenosti u predizbornim duelima, posledica je i toga što je ovo najduža kampanja do sad. Protegla se na dve kalendarske godine, formalno je trajala više od dva meseca, pa još ako se uzme u obzir da je ona, zapravo, nastavak kampanje za ustavni referendum, jasno je zašto svima odgovara kampanja niskog intenziteta. Umorni su političari, ali su pre svega umorni i građani, i o tome su marketinški stručnjaci koji rade za stranke očigledno vodili računa. 
Stojiljković, međutim, upozorava da klimaks kampanje obično "zahvata" poslednju nedelju, čak i nešto manje, kada se, što je standardni manir, koristi prilika da se kaže i nešto negativno o političkom protivniku, koji na to ne može da odgovori jer počinje izborna tišina.
"Odsudnih bitaka" i teških reči, prema mišljenju Ane Bovan, direktorke konsultantske kuće "Bovan Consulting", kreatora i stratega brojnih političkih kampanja, nema i zbog toga što neki od velikih igrača ne žure da budu u novoj vladi koja će se baviti Kosmetom i Mladićem.
– To je razlog što se u vazduhu oseća nešto nalik "paktu o nenapadanju". Izvesno je da čekaju ishod rešavanja Kosova i Metohije kako bi možda tada jače zaljuljali brod. Dakle, kampanja je prilično umivena, puna opštih mesta, neinteresantne političke i populističke retorike i teško je prosečnom građaninu da definiše za šta se zaista fundamentalno stranke zalažu – kaže ona, primećujući da je u tom kontekstu, recimo, poruka o Evropi jasno artikulisana, ali ona je istovremeno "ne-poruka", jer u Evropu svakako idemo, ko god da je na kormilu.
-----------------------------------------------------------
• PRIVATIZACIJA
Da li treba privatizovati javna preduzeća, koja i kako?
DS: Do kraja godine ćemo završiti prvu fazu privatizacije NIS-a
DSS: Stvoriti zakonske i tržišne uslove za privatizaciju javnih preduzeća do 2008. godine. Bar u početku zadržati većinski paket u pojedinim preduzećima –NIS-u, EPS-u, Srbijavode, Srbijašume... 
SRS: Strateške i najznačajnije grane srpske privrede i bogate prirodne resurse država ne sme da prodaje, već privatizaciju sme da izvrši samo u obimu do 49 procenata, kako bi najznačajnije grane, poput elektroprivrede, naftne industrije, voda i šuma u Srbiji ostale u većinskom vlasništvu države
SPS: Država mora imati većinski paket akcija u javnim
G17 plus: U narednom mandatu privatizovati samo NIS, u skladu sa strategijom koja je pripremljena još letos. Doneti Zakon o privatizaciji NIS-a, kojim bi se precizirala raspodela sredstava od prodaje državnog dela kapitala
PUPS-SDP: Neka javna preduzeća treba privatizovati, ali neka treba da ostanu državna kako bi se zaštitili strateški interesi građana i države. Pre svega mislimo na preduzeća koja nisu profitabilna, a neophodna su da normalno funkcionisanje države
LDP: Brza privatizacija državnih i javnih preduzeća i uvuđenje konkurencije u "velike sisteme"; za uvođenje konkurencije u sektoru javnih i komunalnih usluga
-----------------------------------------------------------
• PODELA AKCIJA
Kada i kako deliti akcije javnih preduzeća građanima?
DS: Svi građani imaće mogućnost da dobiju akcije po povoljnoj ceni
DSS: U toku 2007. doneti zakon po kome bi oko četiri miliona građana dobilo besplatne akcije
SRS: Podela akcija podjednako svim građanima, bez privilegovanja onih koji su radili u javnim preduzećima
SPS: Akcije javnih preduzeća moraju biti podeljene svim punoletnim građanima Srbije koji do sada nisu dobili akcije od dosadašnjih privatizacija, ali od onog dela koji bi išao u privatizaciju jer država mora ostati većinski vlasnik
SPO: Besplatna podela akcija svim građanima
G17 plus: Deliti akcije samo onih javnih preduzeća koja će se sigurno privatizovati do kraja mandata. Od prodaje NIS-a 15 odsto akcija besplatno bi dobili svi punoletni građani koji do sada nisu učestvovali u procesu privatizacije
PUPS-SDP: Svaki građanin treba da dobije odmah posle privatizacije određen broj akcija od privatizacije javnih preduzeća, ali princip treba da bude takav da oni koji su najviše doprineli svojim radom funkcionisanju tih preduzeća dobiju i najveći broj akcija. Pre svih penzioneri koji su svoj radni vek proveli u tim preduzećima, zatim oni koji su trenutno zaposleni i koji imaju dug radni staž u javnim preduzećima, ali i svi drugi punoletni građani u skladu sa svojim radnim stažom.
LDP: Akcije javnih preduzeća ne treba poklanjati, već ograničeni broj prodati po povlašćenoj ceni državljanima Srbije i tako podstaći razvoj tržišta hartija od vrednosti
Branko Pavlović: Pravedna privatizacija javnih preduzeća i podela besplatnih akcija zaposlenima, na isti način za sve, u roku od 180 dana od njegovog usvajanja. Suština se svodi na pretvaranje javnih preduzeća u akcionarska društva i na deobu jednog dela akcija zaposlenima u njima (u skladu sa zakonom koji je i do sada važio – 200 evra za godinu staža), a drugi deo akcija bi pripao građanima koji rade u javnom sektoru, dakle u prosveti, zdravstu, sudstvu, vojsci, policiji... i penzionom fondu.

Kosovo u drugom planu
Suprotno mnogim prognozama, Kosovo i saradnja sa Hagom nisu bile dominantne teme ovogodišnje kampanje. Samo je DSS-u to pitanje bilo na vrhu liste prioriteta. Srpska radikalna stranka i Socijalistička partija Srbije nisu bežale od te teme, dok su se sve druge stranke uglavnom opredelile da o tome pričaju tek kad ih neko pita.
– Građani su sve svesniji da se ne živi od Kosova, Haga i Evropske unije. To su sve ideološka pitanja, a poboljšanje životnog standarda je za običnog građanina pitanje svih pitanja. I stranke su to uvidele, doduše sa malim zakašnjenjem. DS je, recimo, tek posle Nove godine počela više o tome da govori – kaže Bakić.
Stranke smatraju da su rekle svoje time što su podržale Ustav, u čijoj je preambuli istaknut značaj i položaj Kosova i Metohije, ukazuje Zoran Stojiljković, dodajući, međutim, da politički akteri uglavnom ne žele da "istrčavaju" pred skoro donošenje odluke o konačnom statusu pokrajine. "Ako bi se to potenciralo kao ključno pitanje, prosto biste morali da odgovorite na gomilu pitanja, koja nisu samo hipotetičkog karaktera. Šta ćete da radite ukoliko bude određeni scenario, šta ste spremni da preduzmete... A prosto nije ni dobro da kada razrađujete najgori moguće scenarije ne znate rešenje ili ga samo pretpostavljate", kaže Stojiljković.
Prema mišljenju Ane Bovan, Kosmet je obazrivo tretiran, "jer je tu voda već došla do usta i mnogo glasne priče i obećanja lako mogu potopiti govornike". 
– Kampanja za izbore 21. janura razlikuje se od prethodnih u izboru tema. Nacionalno pitanje, koje je bilo okosnica prethodnih kampanja, zasenjeno je temama koje se tiču ekonomskog standarda garađana – ocenio je nedavno analitičar Srećko Mihajlović iz Centra za proučavanje alternativa za B92. 
Stiče se utisak, navodi on, da su građani zasićeni praznim predizbornim obećanjima i da su postali racionalniji. "Oni objektivnije sagledavaju političku situaciju i mi ćemo videti i ovog puta da će oni koji dele obećanja i šakom i kapom lošije proći na izborima", kaže Mihajlović.
Stojiljković navodi i da je posle donošenja Ustava i postizanja izvesne saglasnosti oko Kosova, bilo za pretpostaviti da velike, nacionalno-državne teme možda prvi put neće igrati nikakvu značajniju ulogu, odnosno, da će prioriteti birača biti ključna pitanja kojima će se baviti politički akteri. 
-----------------------------------------------------------
• PENZIJE
Kako treba obračunavati penzije: u skladu sa zaradama, u skladu sa troškovima života, ili kombinovano (ako je kombinovano, u kom odnosu
DS: Rast penzija biće usklađen sa rastom plata
DSS: Postepeno do 2009. preći sa sadašnjeg kvartalnog usklađivanja rasta penzija sa rastom troškova života i rastom zarada na usklađivanje sa rastom troškova života dva puta godišnje, uz dodatnu zaštitu najugroženijih (preko budžeta ili kroz odgovarajuće oblike socijalne zaštite) 
SRS: Penzije će pratiti rast realnih troškova života i biće isplaćivane na vreme, u jednakim mesečnim intervalima.
SPS: Svakog meseca nivo penzija će se usklađivati sa rastom zarada i troškovima života ali će biti zagarantovana prosečna penzija u visini od 80 odsto proseka zarada u Srbiji
G17 plus: U skladu sa troškovima života
PUPS-SDP: Penzije se moraju obračunavati u skladu sa zaradama. Usklađivanje penzija mora da se vrši prema prosečnim platama i prema rastu cena na malo kako bi se teret tranzicije u Srbiji što ravnomernije rasporedio na sve kategorije
LDP: U skladu sa troškovima života. Pri inflaciji od dva odsto, zarade, u skladu sa rastom produktivnosti, treba da rastu brže od penzija
-----------------------------------------------------------
• ZDRAVSTVO I SOCIJALA
Šta ćete da uradite u oblasti socijalne i zdravstvene politike?
DS: Ukidanje participacije na lekove za starije od 65 godina i za decu, preventivni zdravstveni pregledi za starije od 65 godina, za osobe sa invaliditetom, kao i preventivni pregledi za rano otkrivanje raka grlića materice i raka, bolja kontrola trošenja sredstava iz zdravstvenog fonda, protiv toga da ministarstvo zdravlja i zdravstveni fond vode ljudi iz iste stranke
DSS: U naredne četiri godine broj siromašnih biće smanjen za 300.000 hiljada. Reforme u sistemu zdravstva realizovaće se sprovođenjem sledećih aktivnosti: obezbeđivanje pravičnosti i jednakosti u korišćenju zdravstve zaštite svim građanima na osnovu paketa osnovnih zdravstvenih usluga, u okviru obaveznog zdravstvenog osiguranja, zatim, donošenje programa zdravstvene zaštite za ugrožene grupacije stanovništva, stvaranjem partnerstva privatnog i državnog vlasništva proširiće se mogućnosti izbora za korisnike zdravstvenih usluga i uticati na povećanje efikasnosti rada zdravstvene službe.... 
SRS: Sačiniti posebnu socijalnu kartu kako bi i najsiromašniji bili zaštićeni, a stihija otpuštanja prekinuta. Besplatna osnovna zdravstvena zaštita i potpuna zaštita za decu, trudnice i stare, kao i besplatno lečenje od steriliteta. Država će biti obavezna da pruži svu neophodnu zdravstvenu zaštitu protiv zaraznih bolesti. 
SPS: Promenićemo postojeći Zakon o zdravstvenom osiguranju kojim bi se stekli uslovi da se u skladu sa Ustavom svim građanima garantuje zdravsvena kljižica, da za razliku od sadašnjeg stanja sva neosigurana lica moraju biti osigurana od strane države,a da uslov za zdravstveno osiguranje seljaka ne bude kao sada plaćen porez na katastarski prihod.   U oblasti socijalne politike tražimo referendum povodom bele kuge, da se posebnim zakonom o obnavljanju stanovništva stvore materijalne pretpostavke za šire populacione i socijalne mere i tim povodom SPS ima izrađen zakon o populacionoj politici
G17 plus: Razvoj usluga socijalne zaštite koje podržavaju život u porodici i zajednici (deca bez roditeljskog staranja, osobe sa invaliditetom, stara lica), ojačati institucije sistema za zaštitu žena žrtava nasilja i sistem prevencije nasilja nad ženama… Participacija za godinu dana samo do trećine jedne mesečne plate/penzije, donošenje strategije za hronične masovne nezarazne bolesti, zaštite zdravlja starih, , do 2008. bez lista čekanja za operacije kukova, lečenje tumora štitaste žlezde radioaktivnim jodom, konkursi za sve direktore zdravstvenih ustanova, do 2010. zapošljavanje novih 300 lekara i 700 medicinskih sestara
PUPS-SDP: Zdravstvena zaštita treba da bude besplatna za sve građane Srbije. U oblasti socijalne zaštite prioritet dajemo invalidima, radnicima koji su u procesu tranzicije ostali bez posla, majkama, i nezaposlenima. Za te kategorije je potrebno povećati socijalna davanja, ali raditi i na punoj integraciji tih grupa u privredne i društvene tokove jer se radi o ljudima koji su u stanju da budu produktivni i aktivni u našem društvu.  
LDP: Novi zakoni iz oblasti zdravstva koji bi omogućili da pacijenti samo jednom plaćaju uslugu i to na mestu gde je koriste. To pre svega znači uvođenje konkurencije u prikupljanju  i trošenju  doprinosa za zdravstvo. Znači više fondova  i ravnopravnost državnog i privatnog sektora u borbi za taj novac. Propisivanje obavezne zadravstvene zaštite koju svi koji rade, solidarno finansiraju. 
Branko Pavlović: Polazna osnova za relevantne i dugoročno efikasne promene u zdravstvu je promena u svesti svakog građanina da nema besplatnog, niti jeftinog zdravstva.. Težište zdravstvenog sistema treba da bude na primarnoj zdravstvenoj zaštiti, koja treba da razreši oko 90 odsto zdravstvenih potreba korisnika. 
U okviru osnovnog paketa treba obezbediti obavezan sistematski pregled odraslog, radno sposobnog stanovništva jedanput godišnje u cilju otkrivanja faktora rizika za hronična nezarazna oboljenja (dijabetes, kardiovaskularna i maligna oboljenja…) čije je lečenje vrlo skupo, a neretko ishod lečenja neizvestan.

Lista prioriteta
– A sva istraživanja u poslednje dve godine pokazuju da su prioritetna pitanja za građane standard, kvalitet života, zaposlenost, lečenje, obrazovanje, borba protiv korupcije, privredni razvoj… Sad svi tu pokušavaju nešto da ponude. Ta ponuda onda mora biti relativno umerena i ograničena, jer ukoliko neumereno obećavate rizikujete bumerang efekat i reakciju biračkog tela, ali i mogućnost da vas konkurencija "okrpi" i prikaže da nudite nešto što je neutemeljeno, prilično smešno i populistički – ističe Stojiljković, dodajući da su ponude u ovoj kampanji bile realnije, kako zbog konkurencije, tako i zbog skepse i gotovo ciničnog odnosa biračkog tela prema takvoj vrsti nuđenja predizbornih paketića.
Sad, veština političara je da govori o 200, 300, 400, 500 hiljada novih radnih mesta, a da vam pri tom ne kaže da su to mesta koja se inače otvaraju jer ljudi odlaze u penziju, a istovremeno ne govore, recimo, koliko će se radnih mesta ugasiti. Onda to deluje spektakularnije, ukazuje Stojiljković.
Ulazak na realni životni teren, međutim, ipak ograničava u značajnoj meri prostor demagoške retorike. Tako da je u onoj meri u kojoj postoje realne šanse da se uđe u "vladavinski" blok ili da se zadrži pozicija ključne opozicione stranke – te stranke je naterala da se sa dosta realnosti kreću po političkom polju, ocenjuje Stojiljković.
Govoreći o (ne)umerenosti predizbornih ponuda, on kaže da stranke koje su sigurne da će preći cenzus, upućuju umerene, opšte poruke koje su onda nijansirane za određene grupacije. Oni drugi, međutim, problem cenzusa pokušavaju da reše time što ću se posebno obratiti nekom specifičnom izbornom segmentu.
– Recimo, Srpski pokret obnove "juri" seljake i bivše vlasnike, Socijaldemokratska partija nalazi formulu sa penzionerima... I onda se pojačava ta ponuda pojedinim društvenim grupama, koje su specifične, ali brojne (a da to nisu mladi i žene, koji su jako segmentirani – ne možete, recimo, svim ženama isto da nudite). Otuda obraćanje penzionerima, seljacima, bivšim vlasnicima, malim akcionarima, akcionarima u velikim infrastrukturnim sistemima – idete na specifičnu ponudu računajući da će vam ona omogućiti da pređete cenzus – ističe Zoran Stojiljković.
Cena kampanje tajna
Jovo Bakić kao primer demagoškog nastupa navodi kampanju G 17 plus i njihova obećanja da će smanjiti nezaposlenost za polovinu.
– Kao da nisu tri godine bili u vlasti. Što je tada ne smanjiše bar za koji procenat – kaže Bakić i dodaje da za njima ne zaostaje ni Velimir Ilić koji "se bavi asfaltiranjem kapilarnih puteva po selima, a nije završio bar put od Beograda do mađarske granice".
Analitičar Milan Nikolić, opet, navodi da je DS pokušao da izbegne demagogiju, baveći se konkretnim temama, ali upozorava da te teme pogađaju samo mali procenat stanovništva.
"Na primer, predlog o manjem porezu na softver tiče se svega dva odsto građana, jer svi ostali softvere kupuju na crno. Isto važi i za ukidanje poreza na kupovinu prvog stana, jer, objektivno, koji je to procenat građana koji ima pare za stan", ocenio je Nikolić za "Evropu".
Dve-tri nedelje uoči izbora neopredeljenih birača je bilo, kako neka istraživanja pokazuju, oko milion. Stručnjaci kažu da su upravo ti neopredeljeni glavna "meta" predizbornih poruka i da se kampanje koncipiraju tako da, pre svega, ubede ovih milion "neubeđenih". Međutim, koliko su miliona, ali dinara ili evra, stranke utrošile na ovaj zadatak velika je nepoznanica, jer stranke ne žele da se izjašnjavaju o tome. Ipak, sasvim sigurno više od upravo dodeljenih 3,2 miliona dinara po izbornoj listi. To je tek po 40.000 evra, ili 20 odsto od ukupne sume iz republičkog budžeta od 323 miliona dinara opredeljenih za troškove izborne kampanje. Ostatak od 80 odsto ili oko 259 miliona dinara podeliće stranke koje uđu u parlament posle održanih izbora 21. januara, srazmerno broju osvojenih mandata. 
Međutim, kako ističe Ana Bovan, dobra kampanja zahteva skupe medije i razgranat i pametan rad na terenu, a "za veoma snažnu političku komunikaciju" potrebno je više od milion evra. Cene se značajno mogu smanjivati ukoliko stručan i iskusan tim mudro iskoristi infastrukturu i veliki broj volontera za direktni marketing, ali, kako kaže, upravo ova vrsta ideja i organizacije kod nas najviše nedostaje, jer zahteva puno rada i logistike, zahteva sistem i metodologiju.
Poredeći ovu kampanju sa ranijim, Ana Bovan kaže da nema mnogo razlike u odnosu na prethodne godine, osim kod SRS, koja je nešto skromnija. "To je direktna posledica postavljenih ciljeva. Druge dve dominantne partije, DS i DSS, koriste mnoštvo kanala komuniciranja od kojih neki nisu ni lako vidljivi niti u centru pažnje, a daju određene efekte i naravno, koštaju. Učestalost TV promocije je velika, a tu su troškovi proporcijalno najveći i ne razlikuju se mnogo od prethodnih godina", ukazuje ona. 
-----------------------------------------------------------
• POREZI
Koji bi vam bili prvi potezi u okviru poreske politike (povećanje ili smanjivanje poreza, koliko i u kojim oblastima)?
DS: Ukidanje poreza na kupovinu prvog stana, smanjiti PDV za računare sa 18 na osam odsto U kreiranju poreske politike zalagaće se za princip da onaj ko ima manje, bude manje opterećen. Bogatiji mogu i moraju više platiti. Oštrije oporezovati pojedine pokazatelje jake kupovne moći (skupa kola, nekretnine i sl.).
DSS: Smanjenje poreza na zarade za dva procentna poena u 2007. godini. Ujednačavanje poreskog opterećenja različitih oblika dohodaka u 2007. Unaprediti sistem korporativnog poreza (porez na dobit) uz detaljnije definisanje poreske osnovice
SRS: Da bi se privredni subjekti motivisali da uredno plaćaju porez, i da bi se smanjila siva ekonomija, potrebno je visinu svih poreza smanjiti na razumnu meru, što znači ispod 12 odsto. Trebalo bi pet godina uvesti oslobađanje od poreza na profit za sve privrednike koji investiraju u proizvodnju i zapošljavaju nove radnike. Porez na usluge trebalo bi da bude minimalan i nikako ga ne bi trebalo poistovećivati sa porezom na promet
SPS: Za one koji ostvaruju godišnje prihode veće od dva miliona dinara umesto dosadašnjih 10 odsto, porez bi bio 20 odsto, a preko jednog miliona ostao bi kao i do sada. PDV ne bi menjali jer bi to išlo na štetu krajnjih potrošača tj. građana. Povećali bi porez na imovinu za one čija vrednost imovine prelazi 500 000 evra. 
SPO: Uvesti nove poreze za sve "bezobrazno bogate". Povoljnim zajmovima i poreskim olakšicama podsticati privatno preduzetništvo u svim oblastima proizvodnje, trgovine i usluga, sa ciljem konkurentskog uključivanja u ekonomski sistem Evropske unije.
G17 plus: Smanjenje poreza na dva odsto na prenos apsolutnih prava vlasništva pri kupovini nekretnina i na prenos apsolutnih prava na promet zemljišta i automobila, dodatno smanjenje poreza na dohodak zapošljavanjem i otvaranjem novih radnih mesta, odbijanje od osnovice za oporezivanje dobiti firmama koje ulažu u kulturu
LDP: Mali broj poreskih stopa, pre svega u potrošnji, a ne na investicije i rad. Jasno je da se poresko opterećenje ne može smanjiti ako se nivo javne potrošnje ne smanji. Naš plan je da bude ispod 40 odsto.
-----------------------------------------------------------Zaboravljene afere
Za velike afere je verovatno kasno, pogotovo što ih praktično nije ni bilo u kampanji. Kao da se ovog puta nije našao niko ko bi podsetio i proširio priču o, recimo, "Nacionalnoj štedionici", nabavci pancira i zakupu satelita, aferi "kofer" u koju su bili umešani neki funkcioneri SPS-a i Narodne banke Srbije ili sumnjivoj nabavci lokomotiva, za koju je odgovornost pripisivana direktoru Železnica Srbije Milanku Šarančiću, inače kadru Velimira Ilića. Ili, recimo, nije bilo talasanja ni oko odgovornosti u vezi sa skrivanjem Ratka Mladića u vojnim objektima do juna 2002. godine.
– Afera nema, jer se stranke plaše da će im biti uzvraćeno istom merom. Istovremeno i marketinške agencije upozoravaju da negativna kampanja odbija birače – kaže za "Politiku" Jovo Bakić, sociolog sa Filozofskog fakulteta.
On, međutim, ističe da to nije dobro, jer građane ipak treba podsetiti na neke stvari koje su se dogodile. Partije bi trebalo da potenciraju ono što je loše kod protivnika. 
– Setimo se afera sa bivšim ministrom odbrane Prvoslavom Davinićem, a ni Mlađan Dinkić nikada nije objasnio slučaj "Nacionalne štedionice". S druge strane, ni mnoge druge afere nisu sudski završene, pa se građani često pitaju čemu one služe, da li su samo u službi predizborne kampanje – kaže Bakić, pitajući se šta se desilo, na primer, sa aferom Janjušević – Kolesar.

GORDANA SUŠA
Stepen demokratičnosti vlasti meri se stepenom slobode medija,  a ta sloboda je prošle godine u Srbiji  bila srednje žalosna. Prema međunarodnim kriterijumima, od stotinak "merenih" država  pripalo nam je 56. mesto. Najmanje što bi nova vlada trebalo da uradi  jeste da predloži amandman na 50. član Ustava Srbije prema kojem svako ima pravo da osniva medije, jer ova odredba ponovo  otvara mogućnost državi da pod svoje okrilje i kontrolu stavi deo medija i favorizuje ih u odnosu na ostale...
Da je to tendencija, a ne omaška, potvrđuju izmene  Zakona o informisanju prema kojima je, da pojednostavim, država u mandatu prošle vlade,  omogućila sebi da postane vlasnik Tanjuga i dela "Politike". Nova vlada bi, ako se zaista zalaže za demokratske promene i u medijskoj sferi, trebalo da predloži vraćanje na prvobitna rešenja pomenutog zakona..
I neka "osvojena" i usvojena medijska pravila, u mandatu prošle vlade, nažalost, su izmenjena  i trebalo bi im vratiti prvobitni smisao. Umesto da trećina članova Saveta Radiodifuzne agencije bude svake dve godine smenjiva  kako bi se obezbedio relevantan uticaj javnog mnjenja, otišlo se u suprotan smer i ponovno jačanje simbioze s vlašću i političarima. Sastav Saveta RRA bez predstavnika nacionalnih manjina i strukovnih organizacija kao i dodeljene frekvencije više ilustruju političke nagodbe nego demokratske principe. 
Nova vlada bi odgovornije i doslednije trebalo da poštuje Zakon o dostupnosti informacija i umesto najave smene poverenika za informacije Rodoljuba Šabića, u interesu javnosti i uz njenu pomoć, oceni njegov rad.  
Posle višemesečnog odsustva komunikacije sa sopstvenim  antikorupcijskim savetom  i Vericom Barać, nova vlada bi  trebalo da vidi u čemu je problem i da o tome, zajedno sa njom, izvesti građane  i predloži rešenja koja će stvarno a ne samo verbalno doprineti smanjenju korupcije uopšte pa tako i u medijima....
Najzad, još je Đinđićeva vlada usvojila zaključak koji, nažalost, nikada nije realizovan, da se legat novinara Srbije ustupi na ravnopravno korišćenje novinarskim udruženjima.  Predlog zakona kojim se to uređivalo volšebno je nestao iz nadležnog ministarstva a nekad jedino, državno, neću da kažem promiloševićevsko udruženje, baškari se i izdaje zajednički prostor bankama i drugim privrednim  subjektima....
Mediji su operatori spektakla, dobra i zla. Šta će preovladati u njima zavisi od ambijenta  u kojem rade, odnosno  od zakonskog, institucionalnog i demokratskog  kapaciteta društva  sa kojim su u večitoj interakciji –primajući ali i stvarajući uticaj. Između ostalog, i to  je na izbornoj proveri.

BOŽO PRELEVIĆ
Verujem da će novu vladu Srbije posle januarskih izbora sačinjavati stranke demokratske provenijencije i nadam se da više nikada nijednu vladu u Srbiji neće praviti stranke – bogati (pljačkaši) nebeske Srbije.Neumitno dolazi vreme stranaka koje će izbore dobijati i gubiti zbog  stručnosti i vizije svojih članova i spremnosti da angažuju najstručnije i najpametnije lekare za bolest zvanu zapuštena Srbija. Tako je bilo u svim zemljama tranzicije .
 Dolazi vreme kada će sasvim sigurno, glasači ceniti šta je urađeno za vreme neke vlade, a ne šta im  hipnotizeri amateri obećavaju.
Period devedesetih najrečitije opisuje aforizam" imamo odlično prolazno vreme. Nije nam se otvorio padobran". U sunovratu države, sunovratile su se i institucije države.
Nakon 5 oktobra, sve tri vlade su izgrađivale institucije države sa manje ili više uspeha. Najteže je išlo sa reformama sektora bezbednosti i pravosuđem.
Pravosuđe kao treća grana vlasti danas je jedna od najinteresantnijih izbornih tema. O pravosuđu najčešće govore oni koji o tome skoro ništa ne znaju. O korupciji najglasnije pričaju oni koji su po mišljenju vladinog saveta za borbu protiv korupcije najkorumpiraniji. Termin "zarobljena država" koristi Svetska banka da označi zemlje u kojima tajkuni mogu korumpiranjem da dođu do odluka Skupštine, vlade i sudova. Nema velike korupcije bez vlasti.
Kada se pojedini lideri hvale akcijama kao što je "Stečajna mafija", onda bi trebalo i da kažu ponešto i o sopstvenom učešću u tom postupku, odnosno za račun kog tajkuna je između ostalog postupak vođen onako kako je vođen. Na osnovu čega su neki nevini u zatvoru (advokat Nemanja Jolović) a neki krivi na slobodi. Možda će to ipak sačekati novu vladu.
Reforma pravosuđa je čini mi se najznačajniji zadatak nove vlade. Reforma pravosuđa mora započeti poštenom analizom koja podrazumeva i konstataciju da u pravosuđu danas ima više pametnog sveta nego u političkim strankama koji hoće da ih reformišu. Nesporno je da u pravosuđu ima i korupcije, neznanja, politikanstva i sluganstva, ali je takođe tačno da oni koji bi da lustriraju samo sudije hoće da dovedu na njihova mesta sebi poslušne a ne bolje. Pravosuđe je za poslednjih 15 godina preživelo, ono što se teško moglo preživeti. Sudilo po zakonima po kojima se teško moglo pravedno suditi. Sudije su birane od sebe gorih. Sudije su razrešavane od crveno-crnih i još crnjih koalicija. Menjane su od strane nezamenljivih političara. Skoro nikada razlozi za smenu nisu bili nekvalitet ili nestručnost, već uglavnom odsustvo divljenja velikom vođi. Neshvatljivo često su se demokratske stranke obračunavale preko pravosuđa i u pravosuđu. Pravosuđe koje ne raspolaže potrebnim brojem kvalitetnih sudija, materijalno uniženo, preživelo je i  međusobni rat demokratskih opcija. Nadam se da je taj rat završen u korist građana.
Preporučujem novoj vladi da reformi pravosuđa pristupe veoma ozbiljno, tako što će prvo odvojiti sudski budžet kao posebnu stavku trezora, gde će se u svakom trenutku znati koliko pravosuđe puni budžet a koliko ga prazni. Vlada mora odrediti šta je cilj reformi i stručne ljude koji te reforme mogu da iznesu u precizno određenim rokovima. Vizija reformi je završena još 2002. u projektu Danskog centra za ljudska prava, nevladine organizacije Lex i Ministarstva pravde, ali to nije imao ko da pročita. Lečenje pravosuđa podrazumeva odsustvo političkih pritisaka i spektakularnih hapšenja nekad krivih ali nekad i nevinih sudija i tužilaca.
Nema pravde tamo gde sudije sude da se ne zamere omiljenim tajkunima političara, niti pravde ima tamo gde sudijama i tužiocima pretite prisluškivanjem. Postoje i drugi mehanizmi za razrešenje neprofesionalnih sudija i tužilaca, a ne samo hapšenje. Preduslov reformi pravosuđa jeste da reforme ne sprovode one stranke gde su  intelektualci u manjini. Pravosuđe mora da se kadrovski (stručno i moralno) ojača i to tako što će se funkcija sudije i tužioca izdići na zasluženi nivo, administrativno  tako što će se obezbediti sudijama i tužiocima dovoljno prostora i saradnika za rad i materijalno tako što će se obezbediti zaslužena naknada za rad. Uvesti notare i medijaciju u pravni sistem zemlje. Neophodno je kadrovski uraditi analizu zaposlenih koje morate zadržati u pravosuđu i ponuditi tim stručnjacima povoljne stambene kredite bez kamate. Napraviti analizu kome od advokata, pravobranilaca, inspektora i drugih pravnika ponuditi dobre uslove za prelazak u pravosuđe i tužilaštvo. Kolegama koji više ne mogu da se nose sa obimom posla treba omogućiti zasluženu beneficiranu penziju. Tako se pravi ozbiljno pravosuđe. Tako to rade ozbiljne zemlje. Srbija jeste na dobrom putu da bude ozbiljna zemlja. Da bi se taj put nastavio potrebno je i da političke stranke počnu po istom sistemu da jačaju sopstvene redove, inače će pobediti oni koji raspoloženje naroda izazivaju suzavcem. Nema reformi pravosuđa bez reformi političkih stranaka i njihovog distanciranja od tajkuna.

BRANISLAV DURSANOVIĆ
Mašinski sam tehničar, rođen u Martincima kod Sremske Mitrovice i imam 22 godine. Rešio sam da mi životno opredeljenje bude poljoprivreda i za to imam podršku oca Vladimira i dede Uroša. Tu sam, ostajem na imanju, pa hoću i da imam regulisan staž. Nadam se da će doći i to vreme da i naši zemljoradnici budu u istoj poziciji kao oni u Evropskoj uniji.Od nove vlade, pored ostalog, očekujem da država konačno obezbedi da i mi paori imamo bar malo sigurnosti, da nas stimuliše da proizvodimo više i kvalitetnije, da budemo konkurentni na tržištu. Ovako, trošimo sve zalihe koje imamo i sve smo siromašniji, a to nije dobro ni za nas, ali ni za državu.
Krajnje je vreme da se pređe sa reči na dela. Ja danas, eto da kažem kao glavni domaćin, planiram, radim i tražim najbolja rešenja za porodično imanje. Obrađujem 14 hektara vlastitog zemljišta i oko osam hektara uzetih u arendu. Zakupio bih, kad bih mogao, još 20 hektara državnog zemljišta, ali ne veruje da će mi se ta želja ispuniti jer je mnogo nepoznanica oko davanja u zakup tih oranica.
Za sve što želim, i što bih mogao i da ostvarim, nemam dovoljno obradive zemlje. Imam mehanizaciju i to u veoma dobrom stanju, samo mi treba još oranica. Zemlju smo do sada kupovali ali je prihod od poljoprivrede sve skromniji i za to više nemam mogućnosti.
Ali kad bi država, a upravo to očekujem od buduće Vlade Srbije, omogućila nama mladim zemljoradnicima da uzmemo povoljne dugoročne kredite za kupovinu grunta, to bi bio pravi potez. Daju se krediti za stanove, pa zašto ne bi i za plaćanje zemlje. U sadašnjim uslovima ne smem da uzmem bankarski kredit jer ga od prihoda sa imanja, zbog visokih kamata i rokova, ne mogu uredno da vraćam.
Prošle godine sam, recimo, imao 12 hektara pod kukuruzom, 6,5 pod šećernom repom, pet hektara soje i nešto više od dva hektara pšenice. Godina je bila dobra, rodilo je, pa se trud isplatio, ali, zarada je veoma mala. Pedeset vagona šećerne repe isporučio sam Šećerani "Donji Srem" u Pećincima a platiće mi je tek krajem februara. Od kukuruza sam dobio oko osam vagona suvog zrna i koristim ga za tov stoke. Godišnje tovim i više od 200 svinja i desetak junadi. E, tu nastaju ogromni problemi. Pšenicu sejem tek zbog plodoreda, tu zarade nema nikakve. Utovljene svinje u ovom trenutku su oko 70 dinara, a cena kukuruza je dostigla već 10 dinara po kilogramu. Očigledno, napraviću gubitak na svinjama a stotinu prasadi mi je već u novom tovnom turnusu. Kako ću s njima proći, niko ne zna. Nikakve sigurnosti u tovu nema. Nije mi jasno zašto meso u mesnicama ne pojeftini, ako su tovljene svinje jeftine. Očito da sa tržištem nije sve u redu, a mi seljaci nismo u mogućnosti da te odnose uređujemo. Nama nakupci kroje kapu. Mi proizvodimo a ne znamo kako ćemo prodati. To vlada mora da spreči.
Znam ja da i moja proizvodnja zavisi od ponude i potražnje ali bi zato, i država, a od nove vlade i to i te kako očekujem, morala da ispuni svoje obaveze i da nama paorima obezbedi da sigurnije startujemo u proizvodnji. Da li su to regresi i premije, ili neki drugi vid zaštite, to je stvar Vlade i ministarstva poljoprivrede. Nedopustivo je da sa padom cena naših proizvoda rastu cene đubriva, semena, sredstava za zaštitu bilja, rezervnih delova.... Pitam se: ko to može da izdrži? Ubi nas nesigurnost, em smo pod vedrim nebom, em se desi da, kao 2002. godine, za šećernu repu, kad sve razdužim, moram još i da doplatim 40.000 dinara.
To ni nova ni bilo koja vlada ne sme da dozvoli ako se zaista zalaže da nam poljoprivreda bude profitabilna. A ako, posle i ove predizborne kampanje, sve ostane po starom – džaba priča i džaba moja i bilo čija očekivanja.

ZORAN MILIĆEVIĆ
Podrazumevajući da je čovek zdrav i da ima posao koji obezbeđuje dostojanstvo njemu i njegovoj porodici, mislim da je na skali ljudskih potreba i želja na prvom mestu pravda tj. postojanje pravednog i moralnog sistema. U ovoj našoj turbulentno-kameleonskoj tranziciji ljudi su prosto gladni pravde i morala i svih njihovih blagodeti. 
Pošto se pravda u našem društvu, već duže vreme, ostvaruje subdozirano i na pipetu, neki ljudi su postali  rezignirani a neki agitirani. Na momente postaju, čak, i toliko ljuti zbog gladi za pravdom da ih to čini autodestruktivnim sa svim posledicama kako po njih tako i po celo društvo. A kako i da ostaneš normalan? Ideš ulicom i vidiš čoveka koji je više od decenije zelenašio i pljačkao ovu zemlju i koji je na policijskoj poternici, kako ti se slavodobitno smeška i gleda te sa visine bilborda po celom gradu.
 Elementarna pravda se rađa i crpi iz prava. Za taj resor u državi zaduženi su pravosudni organi i zato mislim da je prioritet buduće i svih drugih vlada ove naše Srbije da istraje u konsolidaciji i svekolikom napretku ovog resora. Taj put jeste spor u odnosu na naše potrebe i apetite ali je jedini koji može da povrati poverenje ljudima i odagna kolektivnu apatiju.
Kao drugi prioritet buduće vlade, za mene kao lekara, jeste zdravstvo. Kompleksnost i delikatnost ovog resora leži u tome što u sistemu zdravstva učestvuju svi građani ove zemlje, hteli to oni ili ne, i to doživotno.
Život počinje u bolnici, a tu se najčešće i završava. I najzdraviji čovek tokom svog života i uz puno sreće, svakako da će najmanje deset puta u životu imati težu prehladu, zubobolju ili proliv. Drugo da i ne pominjemo. Svaka žena trudnica mora da se kontroliše i porodi pod nadzorom lekara. A gde su teška starost, infarkti, maligne bolesti i uvek moguće slepo crevo.
Zdravstvo je svima trajno i životno neophodan sistem i zato se mora čuvati, negovati i unapređivati. I kada ovo svi znamo, ja i dalje ne mogu da se načudim kako ministar zdravlja, koji je vrlo angažovano radio svoj posao, može kada mu se prohte i iz bilo kakvog stranačkog razloga da podnese ostavku i da u jeku reformi ostavi sve nas. Da li je on ministar u stranci ili ministar u vladi zadužen za zdravstvo. Da li je tu stručnost ispred politike? Kakva je to odgovornost da se zarad ćefa jedne stranke napusti kormilo i brod sa 120.000 zaposlenih koji brinu o zdravlju celokupnog stanovništva. Predlažem da se to ministrima etičkim kodeksom zabrani.

RANKO PIVLjANIN
• Sasuo mu je sve u lice, ali obraz mu to nije ni osetio!
• Na putu  su da nađu zajednički jezik. Za početak su se jedni drugima isplazili!
• Ovde je govor mržnje oratorska disciplina!
• Sreća je što se oko svih bitnih pitanja razilazimo. Inače  je moglo biti svašta!
• Ovo je kolektivno ludilo, ali se neki pojedinci naročito ističu!
• Neko u klin, a neko u ploču. To mi konja za trku spremamo!
• Imamo dramu kojoj nedostaje – dijalog!
• Oni bi da nas uče pameti, ali im glupost bolje ide od ruke!
• Mi jedni drugima dođemo kao braća, ali odemo kao krvnici!
• Otud desnica, odovud levica i – nokautiraše narod!

Derbi Užičankama
Odbojkaši
Rezultati (osmo kolo)
Spartak – Vojvodina     1:3
Banat – Mladi radnik  0:3
Radnički – Partizan      3:0 
C. zvezda – Ribnica      3:2
 
Tabela




Radnički

8

7

1

23:6

22


Vojvodina

8

6

2

20:10

17


C. zvezda

8

5

3

21:16

15


M. radnik

8

4

4

18:16

13


Ribnica

8

5

3

17:16

13


Partizan

8

3

5

13:20

8


Spartak

8

2

6

11:19

7


Banat

8

0

8

4:24

1
 
Odbojkašice
Rezultati (šesto kolo)
Jedinstvo – Zvezda        3:2
Tent – Radnički  3:1
Poštar 064 – Klek        3:0
Volej star – Dinamo 0:3
Slobodan Spartak
 
Tabela




Jedinstvo

5

5

0

15:4

13


Poštar 064

5

4

1

14:5

13


Klek

6

5

1

15:10

12


C. zvezda

6

4

2

15:10

11


Radnički

5

2

3

11:9

8


Spartak

5

2

3

9:12

6


Tent

5

1

4

8:13

5


Dinamo

5

1

4

6:12

4


Volej star

6

0

6

0:18

0

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Uspeh Cibone u Zadru
Rezultati (17. kolo)
Budućnost – C. zvezda   89:88
Helios – Partizan        79:76
Hemofarm – Bosna        103:82
Zagreb – FMP     68:82
Široki – Olimpija      98:97, produžetak
Zadar – Cibona   76:82
Slovan – Split   80:79 
 
Tabela




Cibona

17

14

3

1427:1287

31


FMP

17

13

4

1448:1358

30


Partizan

17

12

5

1348:1236

29


Hemofarm

17

12

5

1349:1255

29


Budućnost

17

11

6

1369:1309

28


Zadar

17

11

6

1431:1373

28


C. zvezda

17

9

8

1514:1427

26


Helios

17

8

9

1336:1356

25


Olimpija

17

7

10

1386:1391

24


Zagreb

17

6

11

1303:1331

23


Bosna

17

6

11

1389:1469

23


Široki

17

6

11

1298:1328

23


Split

17

2

15

1289:1470

19


Slovan

17

2

15

1201:1408

19

Genetska predispozicija
Deca koja pate od poremećaja pažnje s hiperaktivnošću (ADHD) ne remete nastavu niti uznemiravaju svoje susede zato što su nevaspitana. Oni su, najverovatnije, proizvod genetskog defekta koji pogoršava anarhična okolina, smatraju britanski naučnici sa univerziteta u Velsu.ADHD nije rezultat lošeg vaspitanja, smatraju oni. Potrebna je genetska predispozicija i haotično okruženje da bi se simptomi ispoljili, tvrde naučnici.Istraživanje sprovedeno u okviru ovog univerziteta pokazalo je da roditelji dece koja pate od ADHD-a, a koji su i sami patili od istog poremećaja, imaju bolji odnos sa decom od zdravih roditelja koji imaju hiperaktivnu decu.
Profesor Erik Tejlor s britanskog instituta za psihijatriju tvrdi da ADHD u najblažem obliku pogađa pet odsto dece širom sveta, ali je on prepoznat ili previše ili nedovoljno.
U Velikoj Britaniji ovom poremećaju se ne pridaje važnost, dok se u SAD to obavezno predijagnostikuje i previše leči.
U svom najakutnijem obliku ovaj poremećaj poznatiji je pod imenom hiperkineza, a oni koji pate od njega su nepažljivi, preaktivni i impulsivni.
Ipak, najgore je kada je ova bolest skrivena. Ona se onda ne leči i izaziva četvorostruki mentalni poremećaj u zrelom dobu. To ne uzrokuju jedan gen već njih nekoliko, a njihovo istraživanje je u začetku.
Kako je izjavio Tejlor, istraživanje je pokazalo da postoje uočljive razlike u mozgu obolelih od ADHD-a. On ukazuje da se to ogleda u tome što su područja mozga koja utiču na samokontrolu manja kod onih koji pate od ADHD-a, a da će se kod onih koji ne budu lečeni to verovatno pretvoriti u asocijalno ponašanje ili samopovređivanje.
Blaži oblici hiperaktivnosti mogu da budu korisni. Ljudskom društvu ovi ljudi su neophodni jer brzo reaguju, ali nisu baš najbolji u planiranju.
Lečenje ovog poremećaja sprovodi se lekovima ili biheviorističkim psihološkim terapijama.

Dobre i loše bakterije
Prve asocijacije na bakterije su bolest i epidemije. Nije ni čudo što su na tako lošem glasu. Kuga, meningitis, upala pluća... Mnoge teške bolesti zlodelo su bakterija. Pronaći lek protiv uzročnika teških infektivnih bolesti poput kolere, tifusa, tuberkuloze dugo je bio jedini cilj naučnika i lekara. Bolesti prouzrokovanih bakterijama toliko je da i dan-danas strepimo od tih mikroskopskih bića.Međutim, često zaboravljamo da nam nisu sve bakterije smrtni neprijatelji. Upravo suprotno, većina ih je potpuno bezopasna, čak i korisna za zdravlje, a u našem organizmu dobre bakterije su brojnije od loših.
Milijarde bakterija stanuju u našim ustima, sistemu za varenje, na koži... U našem telu nalazi se deset odsto više bakterija nego ćelija. Srećom, s njima se slažemo odlično. One i ljudski organizam zajedno čine uravnoteženi ekosistem. Dobre bakterije u našem telu ograničavaju razvoj onih potencijalno opasnih i sprečavaju mikroorganizme koji žive u okolini da se presele kod nas.
Bogata bakterijska flora doprinosi zdravlju našeg organizma, a specijalisti kažu da se ne treba boriti protiv bakterija koje ne štete našem zdravlju, kao ni protiv onih koje mu pomažu. Ako se ta ravnoteža naruši, ljudski organizam slabi, slabi i njegova otpornost na spoljašnje uticaje, a sve to može dovesti do bolesti.
U našim crevima, najvećim delom u debelom crevu, živi 500 različitih vrsta, ukupno sto milijardi bakterija. Ova kolonizacija počinje rođenjem bebe, jer u prvim satima posle rođenja u sistem organa za varenje useljavaju se bakterije prisutne u vazduhu i majčinom mleku. Ona je od ključne važnosti, jer podstiče razvoj crevnog odbrambenog sistema. Ako se ove dobre bakterije unište, izmeni se sastav i raznolikost crevne flore i tako se otvara put štetnim, patogenim bakterijama.
Na uzorku brisa vaginalne sluzokože naći će se i bakterije. To je normalno, jer laktobacili sprečavaju razvoj patogenih klica održavajući nivo kiselosti. Druge bakterije ne mogu da opstanu u tako kiselom okruženju. Ako se ova ravnoteža naruši, može doći do razvoja gljivičnih bolesti, bakterijskih upala ili upala mokraćne bešike. 
Toliko o dobrim bakterijama. Kada je reč o onim opasnim po zdravlje, važno je podsetiti da je najefikasniji i najjednostavniji lek higijena. Higijena je najbolja prevencija u borbi protiv patogenih bakterija, a to znači da uvek treba da se pridržavate ovih pravila.
– Održavajte svakodnevnu ličnu higijenu.
– Operite ruke uvek pre dodirivanja hrane ili jela.
– Redovno perite zube. Tako ćete sprečiti razmnožavanje bakterija odgovornih za stvaranje zubnog kamenca i karijesa.
– Voće i povrće uvek operite pre jela.
– Vodite računa o tome kako su namirnice proizvedene i zamrznute, te jesu li jela dovoljno kuvana.
– Redovno čistite frižider, klima-uređaje i ventilacijske otvore i menjajte filtere u njima. Bakterije koje se tu mogu nastaniti mogu biti vrlo opasne za čoveka. Tako ćete smanjiti rizik od kontaminacije legionelom, listeriom ili salmonelom.
Neke zarazne bakterijske bolesti zahtevaju lečenje antibioticima. Ali, antibiotike uzimajte samo po preporuci lekara kako biste sprečili pojavu na antibiotike otpornih oblika mikroorganizama.

Za koga će ona da glasa
Da li ste ikada razmišljali o tome da se kandidujete na izborima? Da, vi lično. Sada je, naravno, kasno, spiskovi su predati, glasnogovornici i čelni ljudi stranaka svesrdno pokušavaju da ubede takozvane "neopredeljene " da su, eto, baš "oni pravo rešenje za mirakulozni boljitak našeg života". Pa, ako niste kandidat, pitam se kako reagujete na njihove kampanje, jesu li vam već dosadili i dozlogrdili sa prigodnim pojavljivanjem među sitnom decom i kucama i macama, da li biste najradije zakonom zabranili korišćenje električne gitare u samoreklamerske svrhe, i jeste li primetili ono najakutnije: Gde je koncept programa? Da li biste mogli da navedete tri najvažnije tačke programa bilo koje stranke? I za koga ćete (ako ćete) uopšte i glasati. Ako priupitate vašu lepšu polovinu videćete da se stvari polako otimaju kontroli... Ona ima svoje favorite…U virtuelnom svetu u kome, po pravilu, političari žive, verni tim najbližih saradnika će svakako pokrenuti mašineriju posebnih advertising agencija (obično franšiza stranih kompanija, dakle potpuno različitih repera kada je reč o tome šta bi službenika iz Sijetla ili brokera iz Londona u odnosu na automehaničara iz Surčina ili lekara opšte prakse sa Palilule izazvalo da glasa za dobro predstavljenog kandidata, odnosno program njegove stranke). Većina će pucati na ciljnu grupu na koju ionako računa, ali će pokušati i da nekako zavede i pomenute neopredeljene.
A kako ? Modernim pristupom, koji vam kaže da baš vi, eto, verni čitalac ove strane, sami, negovanjem sopstvene individualnosti i intelektom, uz malu pomoć stranke, možete sve da promenite. To je tačno samo do tačke gde se kezi izveštačeni osmeh demagogije, znate, ili već dobro poznati srpski kvazipatriotski pristup. I, gde smo? Stigli smo do trenutka u kome je potrebno da pozovete vaš spas, vašu ljubljenu, onu koja vas i najviše nervira i najnežnije ljubi, pa je lepo pitajte: – Je li, kad ih ovako gledaš, za čiju bi stranku glasala? 
Postoji mogućnost da celu temu odbaci s prezrenjem, ali, ako imate sreće, sigurna sam da će komentari biti u stilu nekog od mnogobrojnih modnih žirija (još jedne razbibrige koja služi za postepenu lobotomizaciju čitalaca željnih ismevanja onog drugog), gde će, potpuno sam uverena, prvo mesto deliti Boris Tadić i Čeda Jovanović. To ne znači da će one obavezno glasati za ove stranke, ali dokazuje da je lider stranke nužno muževan i prijatan za oko (kada bi ova dvojica raspodelila pravilnije kilograme bili bi zaista taman. Zasad Čeda nema vremena za neophodnu masu, a Boris je nekako zanemario definiciju, a masa mu ostade). Zatim će vam reći da je, kad je prvi put videla Dinkića na bilbordu pomislila da je to njegova baka. Nije, to je samo ne baš sjajno izveden fotošop. Koštunica, pomno slušajući ljude iz agencija koje služe da od vas naprave čudo, uz koje idu modni gurui spremni ili da stvarno izvedu čudo ili da nekoga obrukaju, nekako brže reaguje. Ponovo su ga podsetili da su mu oči neobično nalik Al Paćinovim, pa kao da se malo razbudio, pa ispravio, pa kvalitetno odelo odenuo... nema šta, drugi čovek. Ali se niko nije setio da, pri nabrajanju svih uspeha vlade a koji su nam, zar ne, dramatično poboljšali standard, uslove života, malo provežba dikciju, odnosno modulaciju njegovog glasa. Valjda i mi možemo da čujemo sve o tim uspesima s nešto malo više entuzijazma, s odstupanjem tona za bar polovinu? Ovako to više uvodi u neku vrstu polusna, ravno, gotovo odsutno. 
Tako: dragi muškarci koji ste propustili da budete kandidat na ovim izborima a sanjate da jednog dana doterani stignete u Skupštinu i krojite nam kapu, prvo sebe dobro pogledajte u ogledalo. Ako već morate malecno da nas lažete, činite to nežno i diskretno. Borite se da nam kapa koju nam skrojite bar odgovara po broju, da nam ne bude hladno i da se ne osećamo kao potpuni idioti. Ne napuštajte ideje koje vas čine čovekom i ne dajte da vas pojede glib prosečnosti i straha da će se nešto desiti ako mislimo svojom glavom.

Najbolje je kad je vredan
Većina žena, kad se suoči sa izborom između zgodnog i pametnog muškarca, izabraće onoga koji je pametan i obrazovan.Upitane da izaberu između obrazovanja i dobrog dečka, 91 odsto žena je u istraživanju nemačkog ženskog časopisa "Brigita", odabralo inteligentnog i obrazovanog.Kada se postavilo pitanje o tome žele li da imaju muškarca koji pomaže u kućnim poslovima ili muškarca dobrog u krevetu, većina žena, njih 61 odsto, odlučila se za muškarca koji ima i kvalitete dobrog pomoćnika u obavljanju kućnih poslova dajući im prednost nad seksualnim. 
Suprotno uverenju većine muškaraca, većina žena smatra poslovnu karijeru svog muža veoma važnom i spremna je da ga podrži u tome.
Tri četvrtine žena (76 odsto), tvrdi da više voli partnera koji može otvoreno da govori o svojim osećanjima.
Oko 88 odsto žena smatra da je veoma važno da muškarac posvećuje pažnju svom izgledu, a samo 12 odsto izjavljuje kako to i nije toliko bitno.
Bilo je to reprezentativno istraživanje u kojem je učestvovalo 1.100 žena starijih od četrnaest godina, najrazličitijeg obrazovanja i zanimanja.
A žene su, danas, istih ili sličnih shvatanja ma gde na kugli zemaljskoj živele, zato, dobro proučite ove procente. Što ih se više budete pridržavali više ćete uspeha imati kod žena.

Naučnik iz pete dimenzije
Nauka može da postavi granice znanju,ali ne bi smela da postavlja granice maštiBertrand RaselNaučnici dvojako stižu do vlastitih uvida: "stazom slonova" ili "kroz pustinju i prašumu".Krupnog stasa, njegoševske brade, veselih crnih očiju i iste boje kose koja je, dobrim delom, napustila teme, dr Đuro Koruga, profesor na Mašinskom fakultetu u Beogradu, na samom izmaku šeste decenije mašta da odgonetne poslednju kosmičku tajnu. Kada ga upoznate, jasno je da je drugačijeg soja – sanjar, zanesenjak, dečački radoznao. Uskoro mu izlazi knjiga neobičnog naziva – "Klasična, fraktalna i kvantna mehanika", u kojoj traga za odgovorima na najtajanstvenija pitanja kosmosa, čoveka i svesti.
• Ko ste, šta ste, odakle ste?
– Na ovaj svet došao sam 1947. u selu Frkašiću u Lici. Mnogo sam putovao po svetu, a i u mašti. Pripadam istraživačima koji ne hodaju utabanim stazama, sebe smatram jednom od mnogih duša "izgnanih iz raja". Zašto? Po zakonu velikih brojeva tako je ispalo "bacanjem kockica" s kojima se "dragi Bog" ne kocka! Čudno, zar ne? Odakle sam? Došao sam iz pete dimenzije, kao svi ostali.
• Zbog čega ste zapisali i obelodanili 25 svojih snova?
– Zapisao sam ih više, ali sam u ispovednim beleškama "Svest snova" objavio 25. Naveo sam nekoliko koji su mi pomogli da odgonetnem pojedine zagonetke u nauci; uostalom tako je Dmitrij Ivanovič Mendeljejev, pored mnogih drugih naučnika, maltene sanjao svoje epohalno otkriće – Periodni sistem elemenata.
• Koji je imao najpresudniju uticaj?
– Svi koji su se ticali Sunca, a možda je najupečativljiji s "dva sunca" iz 1978. Video sam ih iznad rodnog mesta: jedno je stajalo na istoku, drugo se kretalo sa zapada prema istoku. Pomislio sam da će se nešto važno desiti kada se dodirnu, ništa se nije dogodilo. Na moje iznenađenje, sunce sa zapada je nastavilo da se kreće i kada se potpuno poklopilo sa suncem na istoku, blesnula je munja i udarila u jedan vrh. Sve se pretvorilo u zaslepljujuću svetlost–tamu. Čuo sam glas: Ugljenik, 13,18,2 puta 24, 2 prelazi u 3.
U to vreme radio sam na energetsko-informacionom odnosu čovek–mašina. Sva naučna i tehnološka dostignuća su upućivala na silicijumsku mikroelektroniku, tada u usponu, a ja sam podsvesno znao da materijal treba da bude ugljenik. Posvetio sam se molekularnoj biologiji i od mnoštva sklopova na temelju ugljenika "izabrao" mikrotubule (cevčice prečnika 24 nanometra) i klatrin (sfere prečnika oko 84 nanometra; nanometar je milioniti deo milimetra).
Na Univerzitetu Arizona, 13 godina kasnije, u ruci sam držao ugljenik koji je potpuno odgovarao klatrinu i saznao da je japanski naučnik veštački stvorio (sintetizovao) nanocevčice od ugljenika. Istok i zapad su se dodirnuli, a ništa se naročito nije zbilo. Potom sam doznao da su dvojica Japanaca još 1968. otkrili klatrin i pokazali da je sastavljen od petougaonika i šestougaonika. Kao molekul ugljenik sa 60 atoma (C60), fudbalska loptu na koju uveliko podseća, prvi put sintetizovan 1985. u SAD. Tačno 18 godina posle sna dotični tim dobio je Nobelovu nagradu, a meni su u toj zemlji prihvatili patent za skladištenje nuklearnog otpada. A 24 godine nakon snevanja ostvario sam dva nanotehnološka rešenja na temelju istog molekula: nanoharmonizujuću tvar za primenu u medicini i kozmetici i harmonizujuću svetlost. Šta znači 2 prelazi u 3, još mi nije potpuno jasno, a u snu je to bilo nešto veoma važno.
• U jednom ste, čak, predskazali vlastitu smrt – 2026. godine?
– Snovi su "nagovestili" da ću stanje "postojanja" doživeti u Kanadi, i stvarno sam to usnio 1977. u Torontu. Na stolu je stajala hartija sa ispisanim brojem 0,6180343, do četvrte decimale tačno rešenje zakona "zlatnog preseka". Kuća u kojoj sam rođen nosila je broj 79, a naša fizička postojanost data je organizacijom hemijskih elementa, pri čemu je "zlatni presek" određen onim s rednim brojem 79.
• Pre nekoliko godina ste ustalasali naučno mnjenje da je "Veliki prasak", u kojem je nastao Univerzum, preobražaj jednih prostora u druge, iako ova tvrdnja protivreči vladajućoj teoriji?
– Znam, pa šta? Mnoge tvrdnje u istoriji su protivrečile važećim teorijama toga vremena, a kasnije su se pokazale tačnim. Iskreno se nadam da će tako biti i s mojim iskazom. Verujem u matematiku i zakone prirode (Matematica naturalis); ako su oni tačni, ono do čega sam došao ima smisla – pre ili kasnije biće shvaćeno i prihvaćeno.
• Da li je Univerzum nastao ili odvajkada postoji; znamo li ko su mu "majka" i "otac", ako je rođen u Velikom prasku?
– Ništa ne nastaje, niti nestaje; sve se preinačava iz jednog oblika i stanja u drugo. Svetovi svih dimenzija su samo preobražaj sadržaja iz nulte dimenzije, osim dimenzije jedan. Da bi svetovi, pa i ovaj naš fizički, trodimenzionalni nastali moraju biti "oplođeni" dimenzijom jedan. Pri nastanku trodimenzionalnog prostora automatski nastaje i obrnuti par, "negativni" dvodimenzionalni prostor. Primećujete da dimenzija nula ima svojstvo "ženskog principa", a dimenzija jedan "muškog principa"; trodimenzionalni prostor predstavlja naše "telo", a petodimenzionalni naš "mentalni svet". Novu nauku koja uzima dimenziju nula za polazni sadržaj nazivamo fraktalna mehanika.
Naš Univerzum je "majka" dimenzija nula, a "otac" dimenzija jedan. Šta su to masa i vreme i kako su nastali? Vreme nije četvrta dimenzija, kako se misli, već je sa svetlošću kao ispoljenom pojavom pete dimenzije u trodimenzionalnom prostoru, sačinilac četvrte dimenzije. Svetlost i vreme daju četvrtu dimenziju.
• Nobelovac Lion Lederman kaže da su zakoni prirode postojali i pre nego što je počelo vreme; jer da nisu, ne bi se ništa ni moglo početi?
– Svakako. Sve je, pa i zakoni prirode, informaciono dato u dimenzijama nula i jedan. Za vreme je odgovorna dimenzija nula, u kojoj su prethodno sadržani zakoni prirode i svi mogući scenariji. To se može matematički pokazati, za sada ne i eksperimentalno dokazati. Kada to ljudski rod bude u stanju, a verujem da hoće, postaćemo "bogovi".
• Zašto ljudi vide samo tri, a žive u petodimenzionalnom kosmosu? Gde su preostale dve skrivene?
– Ako je Univerzum sa stanovišta mase, energije, informacije, organizacije i upravljanja optimalno ustrojen, tada je on petodimenzionalan. Ukoliko nije, može biti ma koje dimenzije, osim nula i jedan. Naš "mentalni svet" kojim gledamo spoljni je petodimenzionalan  (kao i svetlost), ali ga preko dimenzije nula vidimo kao trodimenzionalan. Kada zaspimo u našem biću "volšebno" postaje preovlađujuća dimenzija jedan, a ne nula, i mi smo u "tami". Samo kroz snove "mentalni bleskovi", nekada kao stvarna stanja, a češće kao "simboli" prodiru iz dimenzije nula. Gde su ostale dve? U nama i oko nas. Mi ih gledamo, ali ih "ne vidimo"! Četvrta dimenzija je jedinstvo vremena i svetlosti; drugim rečima, "pokretna slika večnosti", promena stanja i kretanje tela u trodimenzionalnom prostoru, preslikanih iz dimenzije nula. A peta? Ona je je najmanje što može da postoji u našem Univerzumu (sfera Plankove dužine), toliko moćna da spaja "beskonačno malo" i "beskonačno veliko".
• Ostane li išta iza nas kada umremo, osim gomilice kostiju?
– Što se tiče "mentalnog sveta" ostaje kvantno-hologramski zapis koji se urezuje u petodimenzionalnu matricu prirode, tako što telo postaje lakše za oko četiri grama, oslobađajući kodirani energetsko-informacioni sadržaj našeg bića ili ono što se naziva "duša". Da li će se oslobođeni sadržaj preobraziti i "protunelovati" kao čista informaciona bit u dimenzije nula i jedan ili će ostati u petodimenzionalnom fizičkom Univerzumu kao energetsko-informacioni sadržaj, a odatle ponovo "pasti" u trodimenzionalni prostor, zavisi od zakona velikih brojeva i "bacanja kockica", ali ne u dimenzijama nula i jedan.
• Znate da  zakon "zlatnog preseka", na koji se neprestano pozivate, nije opšteprihvaćen među naučnicima?
– U školskim udžbenicima ga nećete naći, a u savremenoj naučnoj literaturi ponegde, iako minulih godina sve češće. Zakon "zlatnog preseka" najbolje uređuje (harmonizuje) odnos delova i celine jednog i više istorodnih ili raznorodnih sistema. Priroda ga je skrivala od nas, mada su stari Egipćani prema ovom načelu pravili piramide, antički Grci arhitektonska i umetnička dela. I dan-danas vrhunski umetnici, pesnici i književnici nesvesno, a neki i delimično svesno, usklađuju svoja ostvarenja sa "zlatnim presekom". To su uradili Homer, Dante, Šekspir, Gete, Puškin, Tolstoj, Njegoš i drugi.
• Kako se desilo da budete prvopotpisani na prvoj knjizi u svetu posvećenoj čudesnom molekulu ugljenika 60, ubrzo pošto je otkriven i opisan?
– To je tako kada se "slože kockice". Došao je glas do jednog od urednika u čuvenoj izdavačkoj kući naučne literature "Elsavir" da nešto radimo sa ugljenikom 60 koji je samo tri meseca pre toga proglašen za molekul godine u cenjenom časopisu "Nauka" (Science). Mi smo te 1992. bili u uzletu u molekularnoj elektronici i nanotehnologijama, na Mašinskom fakultetu imali smo opremu pomoću koje smo posmatrali raspored atoma u materijalu. U aprilu smo ga prvi snimili i pokazali kako izgleda. Malo sreće, smela vizija, dobri istraživači, vrhunska oprema i podrška zaduženih za nauku.
• Vas citira jedan od najvećih matematičara i fizičara, Rodžer Penrouz, koji kaže da istovremeno postoje tri sveta: ideja (Platonov ili čiste matematike), fizički (klasično-kvantni mehanički objekti) i mentalni (kvantno-klasične pojave)?
– Da, i mislim da je to jedna od briljantnih ideja iz prošlog veka.
-----------------------------------------------------------
Bezbedno ali skupo
Patent dr Đure Koruge u SAD (broj 5,640,705 od 17. juna 1997), prvi iz naše zemlje i jedan od prvih u svetu, najbezbedniji je, vervoatno, način skladištenja radioaktivnog materijala, a zasniva se na svojstvima ugljenika 60. Postupak je skup, zato još nije u primeni. Razmatrale su ga državne agencije za odlaganje atomskog otpada SAD, Japana i Južne Koreje, ali ga nisu prihvatile zbog visokih troškova.
-----------------------------------------------------------
Tata s dve kose
Naš sagovornik ima četvoro dece (kćerku i tri sina), najmlađi Uroš (đak prvak koji voli šah i plivanje) potiče iz drugog braka. Kada je imao tri i po godine, jednom je majci Lidiji ljutito uzvratio da je tata lep i da ima dve kose (opaska se, naravno, ticala profesorove proćelavosti).
Najstariji Igor (1974) oženjen je, ima ćerku, živi u SAD i jedan je od vodećih inženjera u kompaniji "Eplajd bajosistems". Srednji Goran (1979) inženjer je i suvlasnik kompanije za markenting i finansijsko inženjerstvo u Beogradu. Školovao se u SAD, vratio da živi u Srbiji; oženjen je i ima sina. Kći Maja (1984) živi i radi u Australiji, završila Ruso Institut za tehnologiju i bavi se markentingom.
Supruga dr Lidija Matija je viši naučni saradnik na Mašinskom fakultetu i ekspert Evropske unije za nanotehnologije. Sada istražuje i osmišljava nanokozmetičke i nanomedicinske proizvode.

Uteruju u nigdinu
Uprkos strahotnom snažnom zagrljaju "crne rupe", iz kojeg ni svetlost nije u stanju da umakne, vidi se isijavanje neverovatno zagrejane materije pre samog usisavanja.Naučnici doskora nisu umeli da rastumače zašto ona, pre nego što zauvek nestane, kruži oko ovog "kosmičkog bezdana" kao planete oko zvezda. Novi podaci sa svemirskog teleskopa "Čandra" pokazuju da se unaokolo javlja vrtloženje koje materiju, naprosto, sateruje u – večno iščeznuće.Za "crne rupe" koje obasjavaju maltene ceo kosmos naposletku se zna kako to izvode. Ključnu ulogu u čudesnom "kosmičkom vatrometu" ima veoma moćno magnetsko polje.
Čerupa zvezdu
Pretpostavljalo se da više od četvrtine sveukupnog zračenja, oslobođenog posle "Velikog praska" u kojem je začet kosmos, potiče od materije što nije skončala u orijaškim "crnim rupama", uključujući one u najsjajnijim nebeskim telima – kvazarima. Decenijama su se astronomi mučili da odgonetnu kako nešto što je nevidljivo, najtamnije u svekolikom beskraju, izbacuje toliko izobilno zračenje.
Skorašnji iks-snimci pomenutog teleskopa nedvosmisleno pokazuju da u Mlečnom putu "crna rupa" nazvana GRO J655-40 neumitno čerupa obližnju zvezdu. U međugalaktičkim razmerama rečena nezasita proždrljivica nalazi se maltene u našem dvorištu.
Na osnovu ovih posmatranja, kaže Džon Miler sa Univerziteta Mičigen u En Arboru, čiji se članak pojavio u časopisu "Priroda" (Nature), razjasniće se šta čine i kako obitavaju "crne rupe", čak i u kvazarima.
Sama privlačna sila (gravitacija) nije dostatna da natera vreli gas na gubitak energije i stropoštavanje u bezdno. Gasni oblaci izgube deo svojeg momenta količine kretanja, svejedno da li u trenju ili obrtanju, pre nego što se u besomučnom vrtlogu zapute u nigdinu. Da toga nije, materija bi veoma dugo obletala oko pomenutog "kosmičkog usisivača".
Naučnici su ranije zamišljali da magnetna uzburkanost izaziva trenje u gasnom koturu iz čega nastaje vetar sa spoljašnjim momentom količine kretanja primoravajući gas da upada unutra. Nedavna osmatranja odbacila su, međutim, navedenu zabludu.
Uhvaćeni krivci
Na spektru iks-zraka različitih energija očigledno je da su brzina i gustina strujanja iz same crne rupe u saglasju sa računarskim oponašanjem u kojem je uloga privlačenja dodeljena magnetskom polju. Spektralni otisak je jednim potezom isključio još dve pređašnje pretpostavke koje su uzimale u razmatranje magnetske struje.
Godine 1973. pojavila se teorijska zamisao da iza sijanja gasa upadajućeg u "crnu rupu" stoji magnetsko polje, objašnjava Džon Rejmond iz Harvard-Smitsonijen centra za astrofiziku u Kembridžu, drugopotpisani na pominjanom naučnom radu. Nakon 30 i malo više godina nađeni su, najzad, uverljivi dokazi za ovu pretpostavku.
Novoobnarodovano dublje razumevanje kako gutaju materiju i uvećavaju se olakšaće istraživačima da bolje izuče i ostala svojstva "crnih rupa". Poput lekara koji žele da shvate uzroke bolesti, a ne samo njeno ispoljavanje, astronomi nastoje da pojme svakojake pojave koje opažaju u kosmosu.
Kao što je umešano u nastajanje vrtloga oko "crnih rupa", sličnu ulogu magnetsko polje ima, verovatno, i u pojavi obruča prašine i gasa koji okružuju mlade suncolike zvezde i u stvaranju gotovo nezamislivo gustih neutronskih zvezda.
Naučnici veruju, dakle, da su uhvatili oba krivca, udružena na kosmičkom nedelu – nepojmljivo snažno privlačenje i magnetsko polje. 
-----------------------------------------------------------
Halapljivo proždiranje
Ogromne (supermasivne) "crne rupe" kriju se u samom središtu svake galaksije, pa i Mlečnog puta. Masa ovih kosmičkih čudovišta dostiže od milion do nekoliko milijardi naših Sunaca, sabijenih u veoma malu zapreminu.
Sve što postoji u kosmosu nalazi se na jelovniku ovih halapljivih proždrljivica: najvećma gas, prašina, planete i zvezde, čak i neobične poslastice u obliku tzv. veoma zgusnutih tela – neutronske zvezde, beli patuljci (omanje zvezde) i sitnije rođake (mase uobičajene zvezde).
Nijedna takva gozba ne prolazi bez zapomaganja, ali još nismo u stanju da čujemo te vriske.
NASA priprema tri istovetne letelice (LISA) da polete 2015. godine sa zadatkom da snime kosmičko komešanje zvano gravitacioni talasi. Tako bi ove neobične antene, koje će leteti u zamišljenom jednokrakom trouglu stranice pet miliona kilometara, trebalo da otkriju gde se u našoj galaksiji skriva takav kosmički usisivač. Očekuje se da će snimiti, najmanje, devet takvih mreškanja godišnje.
U slučaju krupnijih "crnih rupa" okolni kosmički prostor je počišćen milionima godina ranije. Pretpostavlja se, međutim, da su zaostale manje rođake, neutronske zvezde i beli patuljci koje ona, svakako, pokušava da proguta.

Moljci piju suze
U nedostatku većih životinja, moljci sa Madagaskara prisiljeni su da piju suze iz očiju usnulih ptica. Za to im služi zastrašujući pipak koje nalikuje drevnom harpunu.Roland Hilgartner iz Nemačkog centra za primate u Getingenu i Mamisolo Raoilison sa Univerziteta Antananarivo na Madagaskaru bili su svedoci, po svemu sudeći, jedinstvenog načina utaživanja žeđi u šumi. Moljci i leptiri koji piju suze postoje i u drugim delovima Afrike, Azije i Južne Amerike, ali se uglavnom hrane na većim, mirujućim životinjama, kao što su jeleni, antilope i krokodili koji ih ne mogu brzo oterati.
Na Madagaskaru nema toliko velikih životinja, glavne su mungosi i lemuri koji imaju kandže da skinu moljce. Pticama jedino preostaje da odlete. Šta se dešava kada se uspavaju? Madagaskarski moljci su uočeni, upravo, na vratovima uspavanih crvendaća i vrapčića s vrhovima pipaka uvučenim ispod očnih kapaka ptica. To se dogodilo u sezoni kiša, pa naučnici pretpostavljaju da su insekti tražili so, jer u okolnom tlu nema dovoljno natrijuma.
Ptice u snu zatvore oba kapka, zato umesto mekanih pipaka poput slamki, kakvima su opskrbljene druge vrste moljaca koji piju suze, madagaskarski na vrhu su imaju kukice i šiljke nalik drevnom harpunu. Kad ih uvuku ispod kapaka, šiljci se usidre a da ne uznemire pticu. Za sada se  još ne zna da li izlučuju neki anestetik da bi smanjili nadraženje oka.
Zanimljivo je da su madagaskarske suzopije svi odreda mužjaci koji većinu hrane uzimaju iz tuđih suza.

Istine i laži
Happy family je na prvi pogled tematski zavodljiva izložba koja, kao svojevrsno putovanje kroz vreme, tačnije 20. vek, problematizuje večnu temu kao što je porodična sreća. Sve je u procesu promena – akteri, kostimi, ambijent, kontekst, stil života, kriterijumi, standardi –ali naš ideal o srećnoj porodici (i potomstvu) i njenim fundamentalnim načelima još nije prevaziđen; relativizuje ga, kao svaki vrhunski ideal, osećanje nedostižnosti. Školovani kostimograf Dejana Vučićević (diplomirala na Fakultetu primenjenih umetnosti 1992) tokom 90-ih godina prošlog veka stekla je profesionalno iskustvo u oblasti dizajna visoke mode, autor je kostima za dva filma, pozorišne predstave, a već nekoliko godina kreira TV reklame. Autorkina potreba da u vizuelnoj umetnosti konceptualizuje određeni problem svakako je ohrabrena prethodnim delovanjem u različitim oblastima primenjenih umetnosti. 
Slojevit projekat Happy family rezultat je dvogodišnjeg istraživanja Dejane Vučićević i odvijao se u dva osnovna segmenta. Naime, studiju građanskog kostima 20. veka pratilo je nostalgično čitanje porodičnih fotografija na kojima su, po modelu bliskom virtuelnim prostorima sreće, akteri poželjno nasmešeni, a ovi izveštačeni i tipski osmesi reprodukuju srećne parove sa naslovnica ženskih magazina. Rad Happy family Dejana Vučićević je autorizovala do detalja eksponirajući se u ulogama scenariste, scenografa, kostimografa, koreografa, organizatora i režisera. Za reprezentaciju svog koncepta izabrala je fotografiju koja kao medij dokumentuje situaciju i zaleđeni artificijelni aranžman kadra. Ova umetničko-istorijska i sentimentalna rekonstrukcija vremena, sa etičko-estetičkim slojevima, hronološki je rešena u deset fotografija velikog formata gde svaka fotografija odgovara karakteru određene dekade 20. veka. Troje glumaca, akteri srećne građanske porodice, svojim kostimima, frizurom, ambijentom, detaljima i koreografijom jasno ilustruju svoju zarobljenost u vremenu i njegovim opštim mestima. Ta opšta mesta su čitljiva kao ambijent stana, porodični kutak u kojem su odrastale generacije nekadašnje države SFRJ. Podvojeni svetovi odraslih i dece predstavljaju ključni deo ovog umetničkog koncepta jer, za razliku od muškarca i žene, koji su prerušeni i simuliraju (zajedničku) sreću, devojčica sa lutkom u ovim kadrovima ima upadljivo ozbiljan izraz lica. Zaleđeni prizor u kadru foto-aranžmana fokusira moć dokumenta, dramaturgiju i režiju koja podvlači sentimentalnost i bizarne detalje kako bi opomenula i relativizovala našu ideju o graničnim linijama između istine i laži, mogućeg i nemogućeg, personalnog i opšteg. Podsetismo se odličnog engleskog filma "Istine i laži".Pored toga što je ovaj rad poslužio Dejani Vučićević kao poligon za istraživanje kostima epohe, on je na jedan provokativan i samo/ironičan način poentirao društveni i civilizacijski kod u fenomenu lične i/ili porodične sreće sa idejom da je, kao i za sve druge kreativne aspekte, rešenje u individualnim istraživanjima.

Prava katastrofa
GAŠENjE VATRE BENZINOM, zatvaranje očiju pred porazom, tragična greška, prava katastrofa, kombinacija nerazumevanja i očajanja – samo su neke od ocena kojima je, u Americi i ostatku sveta, dočekan Bušov finalni pokušaj da, slanjem dodatnih trupa u Irak, ostavi bolji utisak na istoričare.
Nijedan rat koji je vodila jedina preostala supersila nije nailazio na toliko osporavanja, podjednako unutrašnjih i spoljnih. Okupacija Iraka je već proglašena porazom Amerike, ne zbog toga što je vojno pobeđena od jačeg protivnika, već zbog nemoći, uprkos ubedljivoj oružanoj premoći, da postigne ono zbog čega je rat i započela: da tamo uspostavi novi politički poredak.
To im se već jednom dogodilo – u Vijetnamu. Najveća američka poslehladnoratovska avantura ima sličnosti sa glavnom hladnoratovskom intervencijom, ali još više razlika. Glavna je u tome što će irački fijasko konačno srušiti mit o američkoj svemoći u unipolarnom svetu i, nadajmo se, njenoj eliti pružiti konačne dokaze da postoje granice i za aroganciju sile.
Dakle, u Iraku će biti gore pre nego što jednog dana bude bolje. Za Ameriku nema dobrog rešenja: kad se uđe u pogrešan voz, pogrešne su i sve stanice na kojima se zaustavlja. Umesto pobede nad terorizmom, okupacija je postala samo nova teroristička inspiracija. Teško je zamisliti da će 153.500 vojnika uspeti u onome što nije moglo njih 132.000. 
Izvesno je jedino da je budućnost Iraka samo u rukama Iračana. Da li će zaoštriti građanski rat, da li će se zemlja raspasti ili zakrvljene frakcije i plemena pomiriti, odlučiće sami: oružjem ili pregovorima, a po svoj prilici i jednim i drugim. I tamo, pre nego što zavlada razum, treba preći nekoliko krugova ludila.
AMERIČKI INTERESI u Iraku i u bliskoistočnom regionu nisu bili suštinski ugroženi kada je 2003. započeta u srži ilegalna iračka avantura. Kada se završi, kako god da se završi, slika će biti drugačija. Američka moć da utiče na tamošnje događaje biće reducirana. Sa druge strane, porašće uticaj Irana kao regionalnog faktora, Siriji ide u prilog da iračka agonija potraje. Hezbolah definitivno postaje glavni arbitar u Libanu… Zbog svega toga da jača sindrom po kome za ispravljanje jedne velike greške treba napraviti još stotinu malih.
IZRAELSKO BOMBARDOVANjE NUKLEARNIH INSTALACIJA IRANA jedan je od takvih poteza, za sada samo u najavi. Reč je u stvari o probnom balonu: "Raketni napad je jedini način da se zaustavi Iran" (da postane nuklearna sila), citirala je zapadna štampa prošle nedelje jednog od glavnog izraelskog stratega. Izraelska vlada je tako nešto demantovala, ali je ostao utisak – da dolaze opasna vremena. 
Izraelu treba nešto da povrati samopouzdanje posle poraza od Hezbolaha u Libanu, Americi, koja bi ovako nešto morala da prećutno odobri, to se uklapa u strateške računice. Iran, međutim, neće to dočekati skrštenih ruku, pa bi ovaj scenario dramatično povećao mogućnost da se, prvi put od Hirošime i Nagasakija, upotrebi nuklearno oružje. Ostaje jedino nada da nećemo dobiti još jednu potvrdu o tome da je "jedino što smo naučili od istorije to da nas istorija ničemu nije naučila".
BELORUSIJA TAKO NIŠTA NIJE NAUČILA OD UKRAJINE, ulazeći u spor sa Rusijom oko cene gasa i tranzitne takse za ruske energente na putu za Evropu. Posle trodnevnog natezanja, Lukašenko je popustio i ukinuo namet od 46 dolara po toni energenata koji putuju na zapad. Slavine, koje su na ruskoj strani bile zavrnute tri dana, ponovo su otvorene.
Putin je još jednom demonstrirao da su energetske rezerve Rusiji ono što je ideologija bila počivšem Sovjetskom Savezu: oružje geopolitike. Evropa je to primila k znanju – i počela da se presabira…
ENERGETSKE DILEME EVROPE obelodanjene su i u najnovijem izveštaju EU o klimatskim promenama. Prošla godina i početak ove doneli su uverljive dokaze da globalno zagrevanje nije samo fikcija, već i topla sadašnjost. EU, koja je globalni lider u suočavanju s novim klimatskim izazovima, obelodanila je svoje najnovije sumorne prognoze i novu strategiju za suočavanje sa njima.
Novi ciljevi su manje ambiciozni od ranijih, zbog bojazni da će dodatni troškovi neophodni za tehnologije koje smanjuju količinu emitovanog ugljen-dioksida – glavnog krivca za atmosfersku "staklenu baštu" – umanjiti evropsku konkurentnost, jer je drugi, Amerika pre svega, ne slede. "Postindustrijska revolucija" koja je, kako mnogi tvrde, neophodna da bi se sprečila klimatska katastrofa – ostaje tako samo optimistička vizija, kao kontrast pesimističkim klimatskim realnostima.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Vratolomije na ledu
Visoke temperature neuobičajene za ovo doba godine nisu omele najmlađe ljubitelje zimskih čarolija da se i ove godine okušaju na ledu. Svakog radnog dana, od 9 do 12 časova klizalište kod Gradskog centra za fizičku kulturu (Stari DIF) vrvi od mališana željnih vratolomija. Besplatne časove obezbedila je gradska vlast, a osim klizaljki, na ove časove deca bi trebalo da ponesu još samo dobru volju. Instruktori tvrde da većina mališana nauči da se održava na ledu već na prvom času. 
– Oko 80 odsto dece već za sat vremena nauči da se održava na ledu, a oni malo plašljiviji moraju malo više da se potrude. Za 10 dana svako dete može da nauči da kliza. Ipak, može da im zasmeta i nekvalitetna oprema, a kod nas mogu i da iznajme klizaljke – kaže profesor Danilo Ristić.
Nikola Kovačević, učenik trećeg razreda OŠ "Karađorđe", prvi put je stao na klizaljke i odmah je savladao ovu veštinu. Održavanje ravnoteže mu nije predstavljalo problem jer već odavno vozi rolere. Osim klizanja, Nikola voli fudbal, košarku i odbojku kojima planira da se bavi sledeće nedelje. 
Većinu mališana koji prave prve korake na ledu bodre roditelji, bake i deke. Zorka Stojanović je do klizališta prvi put dopratila unuku Ekatarinu i kaže  da su besplatne sportske i umetničke radionice idealna zabava za mališane koji su na raspustu. 
– Budući da moji unuci nisu otputovali iz prestonici ovo je jedini način da se zabave – kaže baka Zorka i dodaje da je Ekatarina već stekla nove prijatelje koji joj pomažu da savlada klizanje. 
Obuka je podeljena na početnu i naprednu. Na prvim časovima deca uče vožnju unapred, padove, okrete i kočenje, a posle toga bi trebalo da savladaju kretanje  unazad i okrete. Vrhunac predstavlja sastavljanje svojevrsne koreografije koju  profesori ocenjuju. Padovi mališana često izgledaju gotovo zastrašujuće, ali povrede nisu česte, a deca najčešće zarade posekotine ili lakše povrede sedalnog dela. Razloga za brigu nema, naglašava profesor Ristić, jer lekari u ambulanti Starog DIF-a redovno dežuraju. 
Kako bi se sprečile ozbiljnije povrede instruktori preporučuju da deca nose kape i rukavice. 
Klizanje je najpopularnija đačka aktivnost, ali su mali sportisti napunili i sportski kamp Starog DIF-a u okviru kojeg vežbaju košarku, odbojku,  karate, kik-boks, ritmiku, ples… Savladali su čak i nožni tenis, pa uz pomoć prstiju prebacuju lopticu preko niske mrežice. Zvuči kao nemoguća igra, ali treneri kažu da je ovo veoma jednostavna vežba koja služi za poboljšanje motorike nogu. 
U toku dana u salama se smenjuju četiri grupe od po 25 dece, a mališani pravo sa plesne sekcije u kojoj uče ča-ča-ča, makarenu i valcer idu na časove kik-boksa. 
Trener Nikola Mladenović, koji je osvojio titule amaterskog i profesionalnog prvaka sveta, već dve godine drži časove kik-boksa mališanima koji pohađaju ovaj kamp.
– U toku jedne nedelje, koliko grupa đaka boravi u kampu ne može baš mnogo toga da se nauči, ali želim da zainteresujem decu i da im dokažem da kik-boks nije obična tuča već sport koji je veoma popularan svuda u svetu – kaže naš sagovornik. 
Posla imaju i treneri plivanja jer svakodnevno oko 100 dece dolazi na bazene. Od 8 do 9 traje obuka plivanja, a posle toga počinje rekreativno plivanje. 
Treneri kažu da mali broj dece nastavlja kod njih da trenira posle završetka raspusta, ali, budući da ovaj kamp postoji već nekoliko godina, deca koja redovno dolaze su uveliko poboljšala svoje plivačko umeće.

Analitičar kijanja
Taman sam na Kalenić pijaci, prošlog utorka, rukom posegnuo za pakovanjem kao sneg belih šampinjona, kad nečiji prsti bejahu brži i zgrabiše mi gljive ispred nosa. Okrenuh se i pogledah u tog drskog čoveka. Nisam mogao da verujem svojim očima – taj bezobraznik bejaše Milorad, kolega s kojim sam godinama delio kancelariju i nekako smo u isto vreme ostali bez posla. Obojica se istinski obradovasmo ovom nenadanom susretu. Sklonismo se u stranu i prvo što ga upitah bilo je da li nešto radi.
– Imam odličan posao i visoku platu. Postao sam analitičar kijanja pri Institutu za skupo ubijanje dosade – požuri da mi saopšti novost.
– Analitičar kijanja!? Dosad sam znao da postoje politički, spoljnopolitički, ekonomski i vojni analitičari, ali vidim da su kao korov iznikli i neki drugi. Ima ih u svako doba i u svim medijima. Nisam ni u snu mogao pomisliti da postoji i analitičar kijanja – bio sam, blago je reći, iznenađen.
– Znaš li ti, čoveče, koliko je to odgovoran i ozbiljan posao. Lako je analizirati kijanje s proleća kad sve cveta, pa se ono pojavljuje kao alergija na polen, ambroziju. Ali, majčin sine, treba sročiti analizu kijanja populacije u zimskim mesecima i zašto se ta napast pojavljuje baš u tom godišnjem dobu. Zatim, nužno je utvrditi šta stoji iza te opšte pojave: da li je možda neprijatelj spolja, jer takvi još postoje, u vazduh iznad nas ispustio kojekakve materije da bi nam od kijanja glave brujale. Moramo obratiti pažnju i na pad produktivnosti koji ono izaziva, uticaj na potomstvo... Već su me zvali iz televizije da budem gost u nekoj emisiji, kada ću naciji saopštiti rezultate do kojih sam došao – unese mi se u lice Milorad.
– Dobro, dobro. Hoću da ti pomognem. Da bi dao težinu svojoj analizi kijanja, molim te, pročitaj Čehovljevu priču "Činovnikova smrt", pa neka ti ona bude dokaz da je to aaa-pćiha! istinski ozbiljna stvar koja može da dovede i do tragičnih posledica – sada se i ja uozbiljih.
– Uh, super. Ti si pravi drug. Možda to moje izlaganje na televiziji primete i oni iz SANU – obradova se Milorad.
– Stani, ima još nešto. Iskoristi i ovo moje iskustvo. Davno je sedelo društvo u restoranu "Pod lipom", u Makedonskoj ulici, kada je veliki pesnik Brana Petrović, posle pete ili šeste votke, počeo da kija. Bila je to rafalna paljba. Lično sam izbrojao trideset i tri puta da je zaredom kinuo. Pokušaj kao stručnjak da utvrdiš da li je do tako lančanog kijanja došlo do zbog sudaranja stihova u njegovoj glavi, pa se njegov stvaralački gen pobunio i izrazio protest kroz seriju od trideset i tri aaaa-pćiha! – dadoh svoj doprinos Miloradu, analitičaru kijanja.
Željan razgovora on me pozva da skoknemo do obližnjeg restorana "Kalenić", da tamo upoznam još neke njegove kolege. Oni u toj kafani imaju sto rezervisan samo za njih.
Milorad me zaista upozna sa Sofronijem, analitičarem prejedanja, i sa Živojinom, analitičarem darivanja. Kad sedosmo i obrnusmo nekoliko tura ova dvojica me skopaše kao medijuma, da me uvere u značaj njihovih istraživanja.
– Znaš, piskaralo, nije lako otkriti uzroke u čoveku koji ga gone na darivanje. Zašto čovek voli da poklanja? To je tako duboko zapreteno u svakome od nas, da na tom problemu radim pune tri godine. Kad dovršim studiju rezultati će biti epohalni. Čovek će konačno morati da se suoči sa samim sobom i svojim drugim "ja" koje ga navodi na nekontrolisano trošenje para, a to opet ugrožava standard svakog društva, pa i našeg – govorio je Živojin, dok me desnom rukom, prebačenom preko mojih pleća, stezao iz sve snage.
Buljim u Sofronija debelog kao bure i pogledom tražim pomoć od njega, kako bi me oslobodio Živojinovog "bratskog" stiskanja.
– To što nas trojica analiziramo sve je u vezi sa čovekom i njegovim skrivenim porivima. Eto, ja kao analitičar prejedanja moram duboko da zaronim u sebe, da bih iz svoje utrobe izvukao suštinu – postojanje apetita. Zašto čovek ima apetit i može li on bez njega da živi? Da li je neophodno da otkrijemo sredstvo za njegovo uništenje? Vidite, na tome se zasniva moj rad koji će, nadam se, jednog dana biti predmet rasprave i Nobelovog komiteta. Zato su mi potrebna nova finansijska sredstva. Onih deset miliona dinara sam potrošio samo na početna istraživanja. Potrebno mi je deset puta više para kako bih došao do cilja. Ja ga vidim, on se u daljini nazire – posmatrao me je Sofronije kroz prorez na očima utonulim u mesnatoj glavi.
Tada se Milorad seti da mi nešto predloži. Reče, da bi dobro bilo da im se i ja pridružim, da ću imati visoku platu, bez određenog radnog vremena, mogu i kod kuće da dumam i analiziram činjenice, da ću od njih dobiti najbolje preporuke za prijem u Institut za skupo ubijanje dosade. Samo u jednom ne mogu da mi pomognu – u izboru oblasti koju ću da analiziram. Tu ja moram da odlučim.
I kao da je neko sve ovo slušao sa strane, pa mi taj šapnu istog trena predlog s kojim sam izašao pred slavne analitičare.
– S velikim oduševljenjem prihvatam vaš predlog. Moj izbor će biti oblast koja me odavno muči. U stvari, otkako sam sa vinjaka prešao na pivo. Želim da postanem analitičar nadimanja! Zašto dolazi do nadutosti stomaka posle mnogo popijenih krigli piva i da li u ublažavanju tih tegoba može pomoći kim, a da ne zagadimo vazduh. Znam da smo deci, dok su bila bebe, davali kim da bi im ublažili stomačne tegobe. O tome želim da govorim u medijima. Dajte mi fond, visoku platu, prohodnost na televiziji i ja vas neću obrukati – ovim govorom punim samopouzdanja i vere u bolje sutra oduševio sam nove kolege i oni me čvrsto zagrliše. 
Stolu rezervisanom samo za analitičare dodaše još jednu stolicu.

Napad na Šefikovu mrežu
Vaterpolisti Partizana su prošle sezone širom otvorili vrata za potonji plasman u četvrtfinale Evrolige upravo pobedom u Pireju nad Etnikosom čiji su danas gosti (12 č). Grčka ekipa dolazi na "Banjicu" u sledećem, četvrtom kolu, 27. januara.
Ove dve utakmice umongome će da odrede sudbinu "crno-belih" u ovogodišnjem takmičenju. Najlepši epilog je da se Etnikos potopi oba puta, kao i prošle godine, i da naš predstavnik u miru sačeka poslednja dva meča u grupi kojima će da prethodi Svetsko prvenstvo u Melburnu (17. mart – 1. april). 
Partizanu danas nije imperativ pobeda, već da ostane neporažen. Etnikos nema drugog izbora. Iako je jači nego lane, prevashodno zbog toga što mu mrežu čuva najbolji golaman na svetu naš reprezentativac Denis Šefik, u taboru "crno-belih" su optimisti:
– Treba da igramo kao u druge dve četvrtine u Breši i kao u prošloj utakmici, s Mladošću. Nama je, zapravo, samo prvo poluvreme u Italiji, u prvom kolu, bilo loše. Imali smo dobre pripreme sa Sintezom i Segedom minulih dana. Pobedom bismo načinili krupan korak ka četvrtfinalu. Etnikos bi izgubio sve šanse da se nađe među dve prvoplasirane ekipe, a borba bi se nastavila između nas, Breše i Mladosti, – kaže Partizanov golaman Nikola Kuljača čije bi odbrane, kao protiv Zagrepčana na "Banjici", trebalo da uliju timu samopouzdanje.
"Crno-belima" termin utakmice nije problem. U domaćem kupu su nekoliko puta bili domaćini i pre podne. Nevolja koja ih je neočekivano zadesila je ta što je centar Duško Pijetlović operisan zbog napada slepog creva.
Trener Dejan Udovičić smatra da je ekipa u boljoj situaciji nego na početku Evrolige. Prilika za uigravanje je bio i turnir u Pertu uoči Nove godine. Partizan je, potpomognut s nekoliko igrača iz drugih naših klubova, trijumfovao u konkurenciji s pet timova.
– Uoči prve utakmice, u Breši, nismo imali mečeve u kojima bismo proverili šta i koliko možemo s obzirom da u domaćem takmičenju nemamo pravog takmaca. Sada je drukčije. U Italiji smo propustili šansu da se vratimo neporaženi jer nismo umeli da odigramo na, kako se to kaže, rezultat. Protiv Etnikosa ćemo to uspeti, – uverava Udovičić. 
--------------------------------------------------------------------------
Breša bez poraza
Rezultati i parovi (treće kolo)
A grupa: Etnikos (Grčka) – Partizan (Srbija) 12 č, Breša (Italija) – Mladost (Hrvatska) 10:7 (Ćirić 1 –).
Tabela




Breša

3

2

1

0

26:22

7


Partizan

2

1

0

1

17:16

3


Mladost

3

1

0

2

23:26

3


Etnikos

2

0

1

1

14:16

1
 
B grupa: Barselona (Španija) – Marsej (Francuska) 6:7 (–, M. Janović 1, Vukanić), Jug (Hrvatska) – Olimpijakos (Grčka).
V grupa: Vašaš (Mađarska) – Eger (Mađarska), Pro reko (Italija) – Šturm (Rusija) 14:10 (Vujasinović 1 – Šapić 2, Krstonošić 1, Maljković).G grupa: Barseloneta (Španija) – Panionios (Grčka), Posilipo (Italija) – Domino (Mađarska) 10:13 (Udovičić 2, N. Janović 2, Zloković –).

Na početku sticanje snage
Fudbaleri Crvene zvezde doputovali su preksinoć posle petnaestočasovnog putovanja iz Beograda u mesto Estepona na jugu Španije, udaljeno oko 25 kilometara od evropskog eklsuzivnog turističkog centra Marbelje. I pored veoma napornog puta (avionski let Beograd-Frankfurt-Malaga, nemačke kompanije "Lufthanza")  vremena za odmor nije bilo previše. Juče su održana dva treninga, kao što je i najavio trener Dušan Bajević. Na prepodnevnom, po sunčanom i veoma prijatnom vremenu, radilo se 75 minuta, isključivo na sticanju snage pod nadzorom kondicionog trenera Dimitrisa Buruzikasa.
Posle uvodnog zagrevanja, pristupilo se vežbama sa čestim promenama ritma. Svi igrači su odlično podneli napore uključujući i kapitena Dejana Milovanovića koji je u Španiju stigao sa lakšom prehladom. Ekipa je inače smeštena u hotelu "Estepona Palas" i trenira na novoizgrađenom kompleksu sa dva terena koji su udaljeni oko četiri kilometra od hotela. Tereni su izgrađeni na uzvišenju iznad grada i potrebno je dvadesetak minuta lagane vožnje kako bi se stiglo do konačne destinacije.
Golman Ivan Ranđelović je već šest godina član Crvene zvezde, a u karijeri je tri sezone proveo u Španiji nastupajući za Las Palmas pa se na neki način oseća kao na domaćem terenu.
– Ovaj deo Španije je veoma lep i nije ni čudo da ovde tokom cele godine traje turistička sezona. Uslovi za rad su odlični, tereni nešto tvrđi nego oni na kojima treniramo u Beogradu. Međutim, brzo ćemo se privići i sa te strane neće biti problema. Znamo šta se od nas očekuje i kako se radi sa trenerom golmana Srđanom Maksimovićem, tako da iznenađenja u tom pogledu neće biti. Moj cilj je da se pripremim dobro i branim kao na početku sezone, kada sam bio u odličnoj formi. I pored velike bodovne prednosti koju imamo u šampionatu, ništa još nije gotovo. Naš cilj je jasan-odbrana duple krune. Ipak, u ovom trenutku trebalo bi da razmišljamo kako da povećamo razliku u odnosu na najbliže pratioce, a ne kako da je sačuvamo – poručio je Ranđelović.
Aleksandar Trišović će prvi put proći pripremni period sa Crvenom zvezdom i od srpskog reprezentativca se očekuje da u nastavku sezone prikaže bolje partije nego do sada.
– Ovo su možda i najvažnije pripreme u mojoj karijeri. Na "Marakanu" sam stigao nedovoljno spreman i praktično sam u prvih mesec dana imao više zvaničnih utakmica nego treninga, što u Zvezdi, što u reprezentaciji. Sticajem okolnosti, često sam menjao mesto u timu tako da je usledio i neminovni pad u igri. Nadam se da ću u prolećnom delu sezone pokazati kvalitet zbog kojeg sam i doveden. Veoma motivisan počinjem pripreme za nastavak šampionata sa željom da izborim mesto u najboljem timu što bi mi omogućilo i da zadržim status reprezentativca – rekao je Trišović.
--------------------------------------------------------------------------
Pantelić, Šimunić i Marić posetili "crveno-bele"
"Crveno-bele" su u Esteponi posetili reprezentativac Srbije Marko Pantelić, bivši kapiten Crvene zvezde, koji se sa berlinskom Hertom nalazi na pripremama u Marbelji. U Pantelićevoj pratnji su bili njegov saigrač i hrvatski reprezentativac Josip Šimunić, kao i Enver Marić, trener golmana u Herti i nekadašnji saigrač Dušana Bajevića u mostarskom Veležu i reprezentaciji bivše Jugoslavije.
--------------------------------------------------------------------------
Nebojši Lekoviću odbrojani dani
Iako posle prekjučerašnjeg sastanaka i prvog ovogodišnjeg susreta dvojice glavnih rukovodilaca Crvene zvezde nije izdato saopštenje, sve je izvesnije da su još uvek aktuelnom generalnom sekretaru kluba Nebojši Lekoviću odbrojani dani na "Marakani".Najozbiljniji kandidat da zameni Lekovića je poslednji generalni sekretar FS Srbije i Crne Gore Zoran Damjanović, koji je na tom mestu oko godinu dana izvanredno sarađivao sa nekadašnjim predsednikom FSSCG, a sadašnjim glavnim čovekom fudbalske Zvezde Draganom Stojkovićem.

Igra preko krila
Bitka za mesto u najboljem timu Partizana počela je prvog dana priprema. Uskoro će se videti kakve će promene uneti novi trener, novajlija Miroslav Đukić.
Ovaj mladi stručnjak bi odmah morao da odgovori na jedno važno pitanje: hoće li, s obzirom da je sa Partizanom napravio dugoročan ugovor (dve i po godine, uz mogućnost produženja saradnje) početi sa stavaranjem ekipe za budućnost, u kojoj će centralno mesto zauzeti mladi, ili će jureći rezultat od starta u želji da dostigne Crvenu zvezdu morati da se bavi "kombinatorikom".
U Sportskom centru u Zemunu velika je gužva, ali svaki pojedinac pred sobom ima jasan cilj – da se nametne svom treneru i da bude deo najboljeg tima. Mnogi se s pravom pitaju hoće li Partizan u nastavku sezone biti bolji i uspešniji?
Odgovor bismo mogli da dobijemo već na početku prvenstva, jer u drugom kolu nastavka "crno-bele" očekuje duel sa Crvenom zvezdom. Antonio Rukavina i Marko Lomić su čini se najbliži mestu u timu na desnoj i levoj strani pa bi Đukić od njih morao da napravi dobru polugu tima s obzirom na njihovu brzinu i da imaju odličan centaršut, dok će za dva centarlna štopera konkurisati nekoliko fudbalera. Bajić i Đorđević će kad dođe prelazni rok pokušati da odu u inostranstvo i ako se to dogodi, čini se da bi Đukiću bio olakšan posao. Rnić, Mihajlov, Lazarević i ukoliko ostane Milović, borili bi se za mesto u centralnom delu Partizanove odbrane.
Velika gužva biće i za mesto u sredini terena. Smiljanić, Nađ, Tomić, Zajić, Marinković, Bosančić, boriće se svako na svoj način.
Pojačanje iz Bežanije Lazetić bi po nekim nagoveštajima trebalo da ima zagarantovano mesto u Partizanovom timu. Ali, za špic napada konkurišu i Odita, pridošlica iz lučanske Mladosti Lazić i Jovetić, Mirosavljević, Vukelja, Nenad Marinković, Markovski...
Partizan je intenzivirao svoju aktivnost, prebrodio nemire koji su ga pratili tokom jeseni, načelno sada je sve u redu, a Đukić je naglasio da će do starta prvenstva usvojiti sistem od koga neće odustati ni pedalj. 
Stručnjaci će, kao i uvek u ovoj fazi priprema, uigravati tim i tražiti iz šire baze igrače koji mogu da ispune njihove zahteve. Činjenica je da je poslednjih godina naš fudbal poprilično skrenuo sa glavnog puta, iz ovih ili onih razloga, ali naši klubovi su i u ovu godinu ušli sa novom nadom.
--------------------------------------------------------------------------
Đukiću 15.000 evra mesečno
Miroslav Đukić će biti jedan od najplaćenijih trenera u istoriji Partizana. Kako saznajemo, svakog meseca će na njegov račun dospevati 15.000 evra, što bi značilo da mu je jednogodišnji ugovor sa "crno-belima" oko 180.000 evra, plus plate, plus premije.
Nije tajna da mnogi naši sručnjaci koji rade van granica naše zemlje mogu samo da sanjaju o ovakvim finansijskim uslovima.
--------------------------------------------------------------------------
Jovetić još ne može da ide
Nemački tim Keln pokazao je krajem prošle godine veliko interesovanje za mladog Stevana Jovetića. Međutim, klupski čelnici u dogovoru sa trenerom odlučili su da stopiraju pregovore i da Jovetić u narednih šest meseci i dalje nosi dres Partizana.Saznajemo da bi sportski direktor Bjeković rado u inostranstvo pustio Bajića, Đorđevića, možda čak i kapitena Nađa, ali na žalost, na njegovom stolu do sada nije stigla nijedna konkretna ponuda. Neizvesna je sudbina i Kamerunca Pijera Boje...

I Bozoljac na glavnom turniru
Ilija Bozoljac (128. na svetskoj rang-listi za tenisere) peti je naš predstavnik u pojedinačnoj konkurenciji na Međunarodnom prvenstvu Australije u Melburnu, koje počinje sutra. U trećem, finalnom kolu u predtakmičenju savladao je kao 14. nosilac Slovaka Mihala Mertinaka (186) sa 6:3, 1:6, 11:9. 
Prva dva seta su trajala po 28 minuta, a odlučujući 82. Iako je drugi "reket" Slovačke (Dominik Hrbati je na 22. mestu) statistički bio uspešniji u nekoliko parametara, Bozoljčev strahovit servis nije mogao da ukroti 13 puta.
Naš teniser se u prvom kolu sastaje s velikom hrvatskom nadom 17-godišnjim Marinom Čilićem (171), juniorskim pobednikom "Rolan Garosa" pre dve godine, koji je takođe imao težak posao u poslednjem meču u kvalifikacijama. Savladao je Britanca Džonatana Marija (255) sa 7:5, 7:6 (13:11). Uspešniji će igrati protiv boljeg iz meča između 12. nosioca Nemca Tomija Hasa (12) i Španca Alberta Montanjesa (84).
Rekordan broj naših u Melburnu osujetio je 18-godišnji Nemac ruskog porekla Miša Zverev (153). U finalu kvalifikacija je pobedio Viktora Troickog (209) sa 7:5, 3:6, 6:1. Da je naš igrač uspeo, bio bi to tek drugi put da se nadmeće na turniru ATP. Debi mu je u lepom sećenju pošto je posle prebrođenih kvalifikacija u Tokiju savladao Španca Fernanda Visentea, a u drugom kolu namučio najboljeg tenisera današnjice Švajcarca Rožea Federera koji je njegov otpor slomio tek u dva taj-breka – 7:6 (7:2), 7:6 (7:3). Zverev na početku igra protiv zemljaka Mihaela Berera (157), takođe kvalifikanta.
Naši su na turnirima za "gren-slem" najzastupljeniji bili na "Rolan Garosu" prošle godine (šest učesnika) zahvaljujući uspehu Bozoljca u predtakmičenju. To mu je do juče bilo i jedino učešće na nekom od četiri najveća turnira. U prvom kolu je eliminisao Borisa Pašanskog, a zatim je pružio solidan otpor najboljem španskom igraču Tomiju Robredu. Plasman na glavni turnir u Melburnu trebalo bi da bude značajan korak ka sto najboljih tenisera na svetu.
--------------------------------------------------------------------------
Jankovićeva jedanaesta
Našu najbolju teniserku Jelenu Janković od proboja među prvih deset na svetskoj rang-listi deli samo 19 bodova. Toliko od nje ima više Ruskinja Dinara Safina (1.475 poena), desetoplasirana u poretku koji je objavljen juče.
Među deset najboljih nema promena, a bilo bi ih da je naša igračica izdržala u prekjučerašnjem finalu u Sidneju protiv Belgijanke Kim Klajsters – 4:6, 7:6 (7:1), 6:4. Ovako je "samo" zamenila mesta s Čehinjom Nikol Vajdisovom koju je eliminisala u polufinalu. Ana Ivanović je i dalje 14. Ima 1.108 poena.     
--------------------------------------------------------------------------
Rodik bolji od Federera, ali revijalno
Amerikanac Endi Rodik konačno je savladao Švajcarca Rožea Federera (6:2, 3:6, 6:3), ali na revijanom turniru, u finalu tradicionalnog takmičenja u Kujongu, koje je uvertira za Međunarodno prvenstvo Australije. U zvaničnim mečevima skor je 12:1, a tu jedinu pobedu Federerova stalna mušterija je izvojevala sredinom 2003.

Ljubav je Gospod u nama...
Novi episkop Australije i Novog Zelanda Irinej (Dobrijević) čovek je plemenitog kova. On to jeste, naravno, ne samo zato što u sebi ima plemićke krvi već i zato što ga istinski krase odmerenost, ogromno znanje, autoritet... ophođenje kojim osvaja čak i one koji nisu vernici. Svojom nesvakidašnjom pojavnošću i dosadašnjim pregnućima, kao i onim što je već učinio u Australiji, zaslužio je poštovanje koje mu se iskazuje na svakom koraku.
Neće biti iznenađenje ni ako stigne do najviših hijerarhijskih lestvica u Srpskoj pravoslavnoj crkvi. U ovom razgovoru episkop Irinej kazuje o svojoj porodici i nesrećama koje je ona doživela, o svom duhovnom putu, sportu u okviru crkve, događajima u Americi, vernicima u Zemunu... o Beogradu koji obožava.
• Kako je došlo do toga da imate naše i američko državljanstvo?
– Rođen sam 6. februara 1955. u Klivlendu, u državi Ohajo. Amerika je moja domovina, a srpski identitet i pravoslavlje moja otadžbina. Moji roditelji Đuro i Milica (Svilar) došli su u Ameriku posle Drugog svetskog rata. Bili su po sabirnim logorima, prvo u Italiji, pa u Nemačkoj. Imao sam sestru Dragicu koja se upokojila pre osam godina, u svom 42. letu, zbog raka. I njen suprug se upokojio, kao mlad čovek, od infarkta srca. Posle toga sam bio staratelj njihovoj deci Nikoli i Anđeli koji su izrasli u divne osobe, vredne svakog poštovanja.
• Kako ste se školovali?
– Prvih 12 razreda opšteg obrazovanja završio sam u Klivlendu, a potom, u istom gradu, dve godine bio sam student Akademije za likovnu umetnost. Naročito sam uživao u tradicionalnom japanskom slikarstvu. Čak sam imao i svoje izložbe u raznim galerijama... Zatim sam otišao na teološku Akademiju svetog Tihona, u Pensilvaniji. Razloga za to bilo je više, a najveći što je i sveti vladika Nikolaj (Velimirović), u svoje vreme, bio i profesor i, na kraju svog života, rektor. Posle toga sam magistrirao na Akademiji svetog Vladimira u Njujorku. I imao sam veliku sreću što mi je otac Aleksandar Šmeman bio duhovni otac. Kod njega sam studirao liturgijsko bogoslovlje. On je jedan od onih koji mi je pomogao da izoštrim pogled na ovaj svet.
• U čemu se tradicionalno japansko slikarstvo razlikuje od ostalih?
– Reč je o potpuno drugačijem sistemu slikanja nego što je na Zapadu. To slikarstvo mi je pomoglo pri izučavanju i radu na pravoslavnoj, vizantijskoj ikonografiji, koja je slična istočnoj. Osnovna razlika između klasičnog zapadnog i istočnog slikarstva je u fokusiranju energije svetlosti. U zapadnom slikarstvu svetlost ide ka liku na slici, a u istočnom obrnuto, iz samog predmeta, iz objekta, iz ikone... 
• Da li ste u vreme školovanja bili i sportista?
– Uživam u svim sportovima. Veoma poštujem Olimpijade i sve vrste takmičenja, jer je to zdravo i celishodno za svaku osobu. Međutim, ja se lično nisam mnogo bavio sportom. 
• Je li Vam poznato da Vatikan osniva svoj fudbalski klub?
– Nije i zato to ne mogu ni da komentarišem. I ne mogu da kažem da li bi trebalo da i mi uradimo to isto. Ali, mi, svi Srbi u dijaspori, ovde u Australiji, pa i u Kanadi i Americi... imamo sportski program za  našu omladinu. Sad dolazi Sveti Sava (27. januara). Toga dana u Kanberi, glavnom gradu Australije, održaće se pravoslavne igre. Pored takmičenja u folkloru, organizovaće se i veliko sportsko nadmetanje. Dodeljuju se trofeji...
• Zašto ste pošli ovim životnim putem?
– Pravoslavlje je oduvek bilo u meni. Ipak, upisao sam Akademiju umetnosti, jer je to za mene predstavljalo posebno zadovoljstvo i potrebu da se do savršenstva bavim ikonografijom. Međutim, na drugoj godini sam odabrao put na koji me je srce vuklo. Bogoslovija nije zanat, to je životni zadatak. I ja sam se tome odazvao. Jedan moj deda bio je monah, a drugi oženjeni sveštenik. I još nešto je značajno: moji su, po ocu, plemićkog porekla. Svi su iz okoline Bosanskog Grahova. Imamo porodični grb iz 1463. Iz Bosne su prešli u Kninsku krajinu. Svi su, uglavnom, bili sveštenici ili učitelji... 
• Koje ste dužnosti obavljali u Americi?
– Bio sam četiri godine, od 1999. godine, izvršni direktor Kancelarije Srpske pravoslavne crkve u Americi. Bio sam zadužen za spoljne odnose naše Crkve. Do toga je došlo posle mog rada sa Grcima na humanitarnim poslovima u Čikagu. I tako sam, preko Grka, stekao veliko iskustvo iz diplomatije, specifično iz oblasti crkvene diplomatije. Kad je 1999. počelo bombardovanje Srbije zatvorena je naša ambasada u Vašingtonu, pa su sve naše organizacije u Americi pristupile Crkvi, jer je jedino ona predstavljala zemlju i narod u Vašingtonu... Tada sam imenovan za direktora Kancelarije... 
• Zašto ste, uz takvo američko iskustvo, upućeni u Australiju, na "kraj sveta"?
– U Americi odlično, intimno, poznajem i ljude i situaciju. I to ne samo u Crkvi već i u vladi... Međutim, Crkva je smatrala da je u Australiju bilo potrebno poslati nekoga ko ima takvo iskustvo, kao i odlično znanje engleskog jezika. Evo, sad je, posle dva meseca mog boravka u Sidneju, prvi put registrovana Srpska pravoslavna crkva na tlu Australije(!). Tek sad naši sveštenici i zvanično mogu da predaju veronauku u javnim školama. Sve sam to obavio i zato što me je odmah posle ustoličenja za episkopa Australije i Novog Zelanda primio premijer države Novi Južni Vels, a i mnogi članovi parlamenta... 
• Da li, i pored svega, imate utisak da niste svesrdno prihvaćeni u Crkvi?
– To sam čuo sa raznih strana, iz raznih izvora... Ja sam svestan da nisam iz tipičnog stereotipnog kalupa srpskog sveštenika ili episkopa... Ali svi znaju koliko sam odan svom narodu. Zna se da sam pravoslavac i Srbin od glave do pete. Ipak, zna se, isto tako,  i da sam rođen, odrastao i školovan na Zapadu. I, naravno, to čini svoje...
• Na drugoj strani vernici Vas vide na najvišim crkvenim položajima. Plakali su kad ste odlazili. Kako ste to doživeli?
– Toga dana, u Zemunu, plakao sam i ja... Živeo sam u gradovima širom Amerike i Evrope, sad sam u Australiji. Ali, Beograd ima nešto specifično, nešto što me oplemenjuje. I Beograd mi, već sad, mnogo, mnogo nedostaje. Nosim Beograd u srcu, posebno taj manastir u Zemunu i sve koje sam tu upoznao. U Beogradu su me, na svakom koraku, ljudi zaustavljali, kao da me lično znaju, a to je nešto najlepše što može da mi se dogodi. Sa svima sam uvek pričao potpuno otvoreno bez obzira na to gde bih se nalazio: u pozorištu, kafani, na ulici... Uživam u susretima sa ljudima. 
• Koliko puta ste u Srbiji slavili Božić?
– Više puta, i uvek mi je bilo izuzetno lepo. Uprkos zimi, osećaj, u duši, vrlo je topao. Bio sam u manastirima Vavedenje, Sveti arhangel Gavrilo u Zemunu, a bio sam jedanput i u Gračanici s vladikom Artemijem. Ta proslava Božića na Kosovu ostavila je na mene najdublji utisak: hladna crkva prepuna vernika, najviše dece, a bilo je i stranih vojnika... Tu se videlo da crkva može da bude jača od svih problema naših života... 
• Kako objašnjavate stav Makedonije koja drži u zatvoru mitropolita Jovana?
– To je situacija koja ne služi Makedoncima na čast. Oni su se time obrukali pred celim svetom. Naravno da će zbog toga Makedonci imati posledica. Jovan je, ipak, crkveni poglavar... 
• Kako ste u martu 2004. uspeli da spasete Gračanicu od rušenja?
– Toga puta Albanci su, sa 17 autobusa, kako sam bio obavešten, krenuli sa velikim naoružanjem da sruše i manastir Gračanicu. Za pomoć sam se, toga dana, obratio određenim ljudima na najvišim položajima u Americi. I oni su munjevito reagovali. Sve to je javljeno starešinama jednog kontingenta američkih vojnika u Tuzli, koji su, u velikom broju, hitno, helikopterima, prebačeni do Gračanice. I Albanci su zaustavljeni u – poslednjem trenutku!
• Violinista Jovan Kolundžija želi da svira i u pravoslavnoj crkvi, ali to nije dozvoljeno. Zašto?
– Istina je da se u Starom zavetu spominje harfa kao instrument koji je unet u pravoslavnu crkvu. Ipak, u sastavu pravoslavne liturgije mi pevamo, što se kaže, akapelo, horski, samo ljudskim glasom. Jer, smatramo da je ljudski glas vrhunski instrument koji je Bog stvorio. I zato kad hvalimo Gospoda hvalimo ga iz svog bića, iz svoje duše... Inače, uživam u klasičnoj muzici. Želeo bih da upoznam Jovana Kolundžiju. 
• Gde provodite godišnje odmore?
– Idem i na more i na planine, a posećujem i manastire... Najomiljeniji boravak mi je u Grčkoj u kojoj imam mnogo prijatelja. I bogoslužim u njihovim crkvama, pošto, uz srpski, engleski, ruski i nemački, relativno dobro govorim i grčki. A kad je reč o odmoru, ne samo u Grčkoj već i u toku godine, na svakom mestu, najlepše se odmaram uz knjigu. Čitam, naravno, redovno i literaturu koja nije crkvena. Time obogaćujem sebe. I tako dolazim do istine o svemu što me okružuje. 
• Da li planirate sve tokove svog života?
– Odgovoriću onom narodnom izrekom koja potiče iz Solomonovih mudrosti: "Čovek snuje, a  Bog odlučuje". Mi možemo nešto da isplaniramo, ali ne sve. Čak mnogo manje od očekivanog. Ali nikad ne smemo da ostanemo bez nade...
• S kakvim osobama volite da se družite?
– To se ne može ograničiti na jedan tip osobe. Uživam u druženju s ljudima koji imaju širinu, koji mogu zanimljivo da govore o više tema. Ne odgovaraju mi skučene, dosadne osobe, one koje ne prepoznaju sreću življenja... Jednom je princeza Jelisaveta, inače veoma mudra žena, kazala da se najviše plaši nesrećnog čoveka, jer je on kadar ne samo da vam upropasti susret nego, ako ga prihvatite, i ceo život... A vrhovna emocija je ljubav. Ona nije samo deo našeg bića, ona je oličenje našeg srca. Ljubav je čak i iznad vere i iznad nade. Jer, ljubav je Bog... Ako čovek ima ljubav u srcu, ima, u sebi, i samog Gospoda. 
--------------------------------------------------------------------------
Džordž Buš je čovek od reči

Kad smo sa episkopom Irinejem, koji ima i američko državljanstvo, razgovarali o politici SAD prema Kosovu, on je istakao jedan zanimljiv podatak:
– Dobro poznajem Kolina Pauela, prošlog Bušovog prvog sekretara, a bio sam i na čelu Kosovske kancelarije. Ipak, sad sam se malo udaljio od svega toga, ali ističem da su gotovo svi Srbi u Americi glasali za Buša zato što nam je obećao da Amerika, kad se bude rešavalo pitanje Kosova, neće dozvoliti da se to reši bez stava Beograda. Buš je čovek od reči. Bio sam zbog Kosova dva puta u Americi, u Vašingtonu i u Ujedinjenim nacijama. Dobili smo zaštitne zone za manastire. A Amerikanci iznad svega poštuju crkvu. I to je nama mnogo važno. Jer, crkva na Kosovu biće klica za budući život srpskog življa na tom prostoru. Kosovo, sa crkvama, nikad neće biti izgubljeno.

Košarkaš iz rukometno-odbojkaškog braka
Jedna od najvećih srpskih košarkaških nada dolazi iz rukometno-odbojkaškog braka, i to – zvezdaškog. Reč je o plejmejkeru Hemofarma i juniorske reprezentacije Stefanu Markoviću (19 g, 195 cm) koji se oporavlja od povrede palca, zadobijene prošlog vikenda protiv Zadra. Njegov otac Vladan je igrao rukomet za Crvenu zvezdu, a majka Ljiljana (devojačko Pešić) bila je Zvezdina odbojkašica i član državnog tima. Na pitanje kako to da nije završio ni u rukometu ni u odbojci, a ni u "crveno-belom" dresu, Stefan Marković odgovara kroz smešak:
– Slučajno sam postao košarkaš. Jedan drugar koji je trenirao košarku pozvao me je jednog dana da pođem s njim na trening, rekavši mi: Hajde da treniramo, ionako nemaš šta da radiš!
Nikolićev njuh
Kod njega je samo prvi korak u košarci bio slučajan. Sve ostalo je plod talenta i rada, a i malo sreće, da sretne prave ljude u pravom trenutku.
– Počeo sam kod Dragana Jakovljevića u Alimenti basketu koji se tada drugačije zvao. Bio mi je trener šest godina, od 1998. do 2004, i za to vreme sam stekao gro košarkaškog znanja.
Isti trener je prvi na "listi" najzaslužnijih u njegovoj u karijeri:
– Jakovljević mi je najviše pomogao i njemu najviše dugujem. Aleksandar Džikić me je oduševio iako je u Atlasu bio svega dva meseca. Danas je uz mene Miroslav Nikolić koji mi je od prvog dana u Hemofarmu dao ogroman kredit.
Posle šest godina u Alimenti basketu, 2004. je prešao u Atlas iz kojeg je proletos stigao u Hemofarm. Prošla godina mu je donela afirmaciju, pogotovo poslednjih nekoliko meseci otkako se preselio u Vršac.
– Prošlu godinu ću pamtiti pre svega po reprezentaciji, jer je ona uvek poseban motiv. Imao sam zadovoljstvo da budem njen član na nezvaničnom prvenstvu sveta, na turniru "Albert Švarcer", kao i na Evropskom prvenstvu. Svakako, velika stvar je i prelazak u Hemofarm u kojem dobro napredujem a i ekipa igra odlično. Zbog povrede će pauzirati tri nedelje. Jedva čekam da se vratim...
Bio je suđen treneru Hemofarma i mlade reprezenzacije...
– Miroslav Nikolić je još ranije pokazivao interesovanje za mene. Imao je priliku da me gleda na kadetskim utakmicama, dok sam bio član Alimenti basketa. Prošlog leta, na pripremama juniorske selekcije, rekao mi je da bi voleo da me vidi u Hemofarmu. Nisam imao nikakvih dilema...
Ne zanosim se NBA ligom
Njegovi vršnjaci imaju velike snove, ali on tvrdi da je čvrsto na zemlji:
– Srećan sam dok igram košarku. Samim tim što sam u Hemofarmu, jednom od najboljih srpskih klubova, već sam ispunio dobar deo svog sna. Ne zanosim se NBA ligom. Voleo bih, kad budem zreliji, da nastavim karijeru u nekom evropskom klubu. Bilo bi lepo da to bude u španskoj ACB ligi.
Od svih mladih igrača najteže je plejmejkeru jer njegovo neiskustvo se najviše plaća. On je osuđen da ima loptu i onda kada bi da je se što pre reši. A Marković pokazuje  zadivljujuću hladnkrtvnost, čak i kad mu je na "ruci" neki prekaljeni košarkaš. 
– Lako mi je da igram kad znam da imam veliku podršku trenera i saigrača. Znam da će me obodriti ako eventualno napravim neku glupost. Trener mi je dao tu slobodu. Zahvalan sam svima u timu. Često sam dobijao dragocene savete iskusnijih igrača, Joksimovića, Šuputa, Topića... Došlo je do nekih promena, ali atmosfera je i dalje odlična što je preduslov za svaki uspeh.
Po odlasku Rašada Rajta očekivalo se da će u novoj sezoni prvi organizator igre Hemofarma biti član mlade reprezentacije Miljan Rakić. O rivalstvu s njim Marković kaže:
– Rakić i ja se slažemo dobro i van terena. Delimo minutažu a neretko smo i zajedno u petorci. I za njega je ova sezona bolja od prethodnih jer je dobio veću šansu. 
Upitan da li mu je, kao i mnogim dečacima, san da preko Partizana ili Zvezde stigne na svetsku scenu, odgovara:
– I iz Hemofarma igrači odlaze u NBA i velike evropske klubove. Kad sam bio mali, kao i svako dete u Srbiji, maštao sam da igram za Partizan ili Zvezdu. Sada sam profesionalac i ta dva kluba su mi protivnici.
--------------------------------------------------------------------------
Stopama Bodiroge
Stefan Marković je prošlog leta bio prvi asistent i "kradljivac" reprezentacije koja je na Juniorskom prvenstvu Evrope u Grčkoj osvojila peto mesto. Tako su se naše nade prvi put od 1991. plasirale na Juniorski šampionat sveta koji će se ove godine igrati u Vankuveru (11-21. jul).I pre 16 godina igralo se u Kanadi. Na tom prvenstvu u Torontu za "plave" su igrali  Bodiroga, Rebrača, Tarlać, Lončar, Šilobad... Oni su osvojili četvrto mesto, iza SAD, Italije i Argentine (Montekija, Volkoviski, Farabelo...) koja ih je u borbi za bronzu savladala sa 74:71.

Šesta premija u Šapcu
Dobitnik šestog mobilnog paketa "Telekoma Srbije" je Stanimir Simić iz Šapca (Vojvode Mišića 1/5). Njegova SMS poruka sa šestim ispravnim rešenjem ove nedelje stigla je deset sekundi posle 15 časova. Kao pripremu za sutrašnji početak sedmog kruga nagradne igre "Povucite pravi potez" izabrali smo sledeću dugu i preciznu matnu kombinaciju. 
DVOSTRUKI FIJANKETO
LARSEN – Kavalek
Lugano, 1970.
1. b3, c5, 2. Lb2, Sc6, 3. c4, e5, 4. g3, d6, 5. Lg2, Sge7, 6. e3, g6, 7. Se2, Lg7, 8. Sbc3, 0-0, 9. d3, Le6, 10. Sd5, Dd7, 11. h4, f5, 12. Dd2, Tae8, 13. h5, b5, 14. hg6, hg6, 15. Sec3, bc4, 16. dc4, e4, 17. 0-0-0, Se5, 18. Sf4, Td8, 19. Kb1, Lf7, 20. g4, Sg4, 21. f3, ef3, 22. Lf3, Se5, 23. Dh2, Lc4, 24. bc4, Sf3, 25. Dh7+ Kf7, 26. Scd5, Tg8, 27. Se7, Tb8, 28. Ka1, De7, 29. Dg6+ Kf8, 30. Se6+ De6, 31. Lg7+ Ke7
Ovde je veliki napadač Bent Larsen pokazao zašto je te, 1970. godine, smatrao da treba da bude na prvoj tabli tima "Ostalog sveta", ispred Roberta Fišera, u čuvenom meču protiv SSSR, u Beogradu. 
I u sedmom krugu igre vaš zadatak biće da šaljete samo prvi potez svakog zadatka skraćenom notacijom (prvo slovo figure i oznaka polja na koje dolazi).
Odgovore šaljite na broj 5555 (bez obzira sa koje mreže) od 15 časova. Ranije poslate poruke se ne priznaju. Posle odgovora navedite ime, prezime i adresu. Koristite latinicu, malim ili velikim slovima – svejedno. Cena poruke je 30 dinara plus PDV
Rešenje 35. zadatka: Tg7. Partija Aljehin – Jejts zavšena je ovako: 37. Tg7, Tf6, 38. Ke5. Crni je predao jer na 38... Taf8 sledi 39. Th7+ Kg8 40. Tcg7 mat. Nagrade za najbrža rešenja 35. zadatka dobili su: Božidar Dojčinović (Husinskih rudara 18, Beograd), Momčilo Stanmenković (Bulevar Kralja Aleksandra 147, Beograd) i Živko Berđan (Cvijićeva 22, Beograd). Na "Politkinom" sajtu možete naći vremena deset najbržih svakog dana.

Profesor ne plače
Ostade mi jezik/bez imena. /Zbiše ga u torove, /pa sad dele/naše zore bele. 
Tako glasi prva strofa pesme "Stoimena tuga" dr Brankice Čigoje, profesora na Katedri za srpski jezik Filološkog fakulteta u Beogradu. U svom stvaralaštvu, u nauci ili poeziji, ona je prevashodno zaokupljena istorijom i prošlošću. Za svoju prvu knjigu "Najstariji srpski ćirilski natpisi" 1984. godine dobila je Oktobarsku nagradu Beograda, a ovih dana biće objavljeno i njeno delo "Tragovima srpske jezičke prošlosti". Tu ima radova i o nastanku srpskog književnog jezika, ćiriličnom pismu. Baveći se naukom Brankica uporedo piše i stihove. Do sada je objavila dve zbirke pesama – "Zelena polja sna" i "Pamtim ljubav", a upravo joj je izdat i kompakt-disk sa izborom njene poezije, čije stihove govore, pored autorke, Vico Dardić i Rale Damjanović. Tema njene poezije su prolaznost, tragičnost, sećanje i nestanak najbližih. Govoreći o njenom pesničkom stvaralaštvu dr Ćuro Šušnjić u jednom eseju, između ostalog, kaže: "Tajne ljubavi nisu manje od tajne smrti. Smrt onoga koga smo voleli nije samo njegova smrt: sa njime umire i njegova uspomena na nas u kojoj smo bili živi!"
– Mi u srpskoj pismenosti iz vremena pre 12. veka skoro da i nemamo sačuvanih pisanih spomenika, što je rezultat ratnih pustošenja iz ranijih vremena – kaže dr Brankica Čigoja. – U najstarijim ćirilskim natpisima polazim od najstarijeg srpskog sačuvanog natpisa u kamenu "Temnićkog natpisa", koji je nađen u okolini Varvarina i koji datira iz 10. ili 11. veka. Njega je prvi objavio naš čuveni filolog Ljubomir Stojanović. Mene veoma zanimaju počeci srpske pismenosti. Preko nadgrobnih i ktitorskih natpisa otkriva se mnogo ne samo o jeziku, nego i šire o arhitekturi i kulturi uopšte, o običajima, načinu života u srednjem veku, u kulturnoj oblasti koja je u nauci poznata kao "Slavia ortodoxa", kojoj smo i mi Srbi pripadali.
• Kako tumačite to što našu ćirilicu sve više potiskuje latinica?
– Na žalost, to je tačno i mi smo svi odgovorni zbog toga, jer se odričemo hiljadugodišnje tradicije. Latinicu upotrebljavamo neuporedivo kraće vreme, nešto više od pola veka je prošlo otkad je ona zaživela kod nas u Srbiji. Sve je to, bojim se, najviše zbog naše nemarnosti. Pismo je potpuno čedno, stvoreno je voljom nekih viših sila sa plemenitom namerom da se spoje razdaljine u vremenu i prostoru. A to se zaboravlja. Ništa nama ne bi smetalo da uđemo u Evropsku uniju sa ćirilicom, a to što znamo i latinicu samo je znak bogatstva naših saznanja.
• Motivi vaše poezije su najčešće prolaznost, trajanje, prošlost, sećanje, a čitav ciklus pesama posvetili ste znamenitim pesnicima sa prostora bivše SFRJ. Da li je to žal što više nismo zajedno?
– Da, u pravu ste. To što navodite je tema moje poezije. Volela sam kao dete da se ugledam na starije od sebe, da od njih učim. Želela sam da razumem meni tada neshvatljivu njihovu izreku: "Sve bude i prođe". Nisam se, inače, ni na koga ugledala u poeziji, ali sam je zavolela od ranog detinjstva. Moja majka, koja je bila učiteljica, budila je mene i brata ujutru za školu stihovima. Često je recitovala pesmu "Rodu o jeziku" Petra Preradovića. Zato sam možda sada ovo što jesam, profesor srpskog jezika. Dug bi bio spisak da navedem pesnike čiji svetovi su mi bili bliski. Pomenuću samo neke od njih – čika Jovu Zmaja, Branka Radičevića, Duška Radovića, Vaska Popu, Desanku Maksimović. Ja sam poštovalac najvrednijeg ljudskog osećanja, osećanja ljubavi, a o njemu govori cela naša poezija, o čoveku i njegovom umeću da voli. 
• Vas je i kao pesnika mnogo zabolelo rasturanje one naše bivše velike zemlje. I to ste izrazili u poeziji.
– Kada je izbio ovaj poslednji rat celi moj unutrašnji svet, svet ljubavi, bio je napadnut. Bio je napadnut čovek koji je za mene pre svega čovek, pa tek onda neka nacija. Taj čovek zapao je u veliku nevolju. Veliko zlo zadesilo je moje zavičaje. Rođena sam u malom mestu Bukovcu pod Velebitom u Lici i tamo prvi put udahnula vazduh, a prohodala u Srbiji, u Kruševcu, carskom gradu. Očev dom od starine jesu Okučani u Slavoniji. Nisam mogla naći spokoja, zavađena je geografija, zlo, mračina se nadvila nad mojim zavičajima. Moja šoljica mleka, čista i bela, moje detinjstvo, svu ljubav koju su mi pružili ti ljudi trebalo je po diktatu strašne mašinerije rata zaboraviti. A znate kako kaže Miroslav Antić: "Nemoj me kazniti zaboravom!" Ja sam u tom ratnom vihoru imala potrebu da kažem da pamtim "druge svetkovine i druge pretkovine", da pamtim ljubav i da meni nema niko prava da odredi koga ću voleti.
• Ne čini li vam se da u službi istorije često može da bude i poezija pa i umetnost uopšte? 
– I profesor je pomalo u službi pesnika. On mu daje znanje o našoj stvarnosti. Tako Jovan Cvijić kaže: "Sagradili smo kuću na sred druma". Zato je naša sudbina teška, naša je kuća na neki način ukleta, paljena i rušena, građena i opet rušena. Naša je istorija teška. Profesor Đuro Šušnjić kaže da cela srpska istorija može stati u dve reči: seobe i deobe. Ta bolna iskustva su preteško breme za pokolenja koja dolaze. To vas iznutra boli i unosi nemir u dušu. U mojoj poeziji stoji čovek sa tim teškim bremenom istina čiste duše, koji podseća i na druge istorije, one ljudske, a ne političke. Svuda je to samo čovek, putnik koji na svom malom životnom proputovanju jeste jedino dostojan da bude voljen. Pesnik se lepše oseća kada zaplače, profesoru je to na neki način zabranjeno. Profesor mora uvek, kao vojnik na zadatku, biti racionalan i pribran, a ja to nisam mogla u vremenu ratova.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Džejms Bond glumi Litvinjenka
Aleksandar Valterovič Litvinjenko, sahranjen prošlog meseca u Londonu u hermetički zatvorenom sanduku zbog trovanja polonijumom, oživeće na filmskom platnu. I to u dva filma i jednoj televizijskoj seriji.Njegov život preneće na veliki ekran producentska kompanija glumca Džonija Depa "Infinitum nihil". Prava za snimanje po još nenapisanoj knjizi novinara Alena Kouela, dopisnika "Njujork tajmsa" iz Londona, kupio je "Vorner bros". Pisac će biti i jedan od autora scenarija za šta je smislio i "Londongrad" – "liberalnu predstražu Rusije, turobni grad ukrašen s dva jajolika nebodera".Kao kandidat za glavnu ulogu, pored Depa, spominje se i Denijel Krejg, najnoviji tumač lika slavnog filmskog špijuna Džejmsa Bonda. Moguće je da Krejg glumi Litvinjenka u još jednom filmu. To delo bilo bi snimljeno po knjizi "FSB ruši Rusiju", koju je pokojni obaveštajac napisao uz pomoć Jurija Feljštinskog, a objavljena je 2001. u Njujorku. 
Po njoj se već oprobao Francuz Žan-Šarl Denjo "dokumentarnim" filmom "Atentat na Rusiju", koji je izazvao veliki politički skandal u toj zemlji. Ovog puta prava za snimanje ima "Braun entertejment", firma koja nema nikakve veze s Depom, ali je Krejgu ponudila glavnu ulogu.
Knjigu priprema i Litvinjenkova udovica Marina s njegovim prijateljem Aleksandrom Goldfarbom. Zvala bi se "Disidentova smrt: Aleksandar Litvinjenko i propast ruske demokratije". Biće napisana kao politički triler, a predviđeno je da se pojavi u maju.
O trovanju Litvinjenka je naručena i televizijska serija. Videće je gledaoci britanskog Četvrtog kanala. 
Život prebeglog potpukovnika ruske obaveštajne službe je zaista dušu dao za pustolovne filmove. Litvinjenko, rođen 1962. u Voronježu, a umro u Londonu 23. novembra prošle godine, od 1988. je kontraobaveštajac. Za njega je javnost prvi put čula kada je na konferenciji za novinare u Moskvi optužio rukovodstvo Federalne službe bezbednosti (FSB), jednog od naslednika sovjetskog Komiteta državne bezbednosti (KGB), da mu je naložilo da izvrši protivzakonit zadatak – da ubije, navodno, bogataša Borisa Berezovskog, koji je kasnije finansirao i film "Atentat na Rusiju". 
Tada su počeli događaji, stvarni ili izmišljeni, od kojih se običnom čoveku zavrti u glavu. Litvinjenko je proširivao optužbe, između ostalog i da zgrade u Moskvi i Volgodonsku nisu digli u vazduh odmetnuti Čečeni, nego ruski specijalci, išao je sa suđenja na suđenje i iz zatvora u zatvor, dok se 2000. nije skrasio u Londonu, iako je, da bi bio pušten na slobodu, napismeno obećao da neće otići iz Rusije. Naredne godine je dobio političko utočište u Velikoj Britaniji.
Poslednja afera u koju je bio umešan je ubistvo novinara Ane Politkovske. Litvinjenko je i za to okrivio Kremlj i lično predsednika Putina.
Šta se stvarno događalo s Litvinjenkom još nije razjašnjeno. Uporednu istragu vode i Englezi i Rusi, koji uporno dokazuju da nemaju nikakve veze, ni s njegovom smrću, ni s onim za šta ih je optuživao.

Bojno polje sa staklom
Ove godine navršava se tačno sto godina od kada je slavni Pikaso naslikao još slavnije "Gospođice iz Avinjona", sliku za koju mnogi istoričari tvrde da je obeležila granicu između prošlosti i budućnosti. Ovo umetničko delo, koje je tada dvadesetpetogodišnji španski imigrant stvorio u malom ateljeu na Monmartru, slovi za jedno od najznačajnijih remek-dela moderne umetnosti, koje se danas čuva u Muzeju moderne umetnosti u Njujorku. 
"Gospođice iz Avinjona" završene su u proleće 1907. godine. Naziv slike ne odnosi se na istoimeni grad, već na Avinjonsku ulicu u Barseloni, prilično ozloglašen kraj. Kada je Pikaso počeo da je slika, ona je trebalo da predstavlja izazivački prizor iz bordela. Međutim, slikar ju je završio kao kompoziciju sa pet aktova i mrtvom prirodom.
Zajedno sa Matisom, mladi Pikaso bio je oduševljen Sezanom i Gogenom, ali on je te majstore gledao drugačije od Matisa. "Gospođice iz Avinjona" Pikaso je naslikao kao pandan Matisovoj "Radosti življenja", ali ovo monumentalno platno, slažu se istoričari umetnosti, bilo je toliko izazivačko da je Pikaso prevazišao čak i Matisa.
Ništa više nije moglo da se uporedi sa divljačkom agresivnošću prizora pet devojaka na Pikasovoj slici, prema kojima su svi do tada naslikani likovi izgledali bezazleno. Pet devojaka zapleteno je u srebrnaste i plave draperije.
Tri devojke na levoj strani su uglaste, izvijene klasične figure, a snažno deformisana lica i tela dveju koje zure u posmatrača ogromnim crnim očima imaju sva varvarska svojstva primitivne umetnosti. Naime, i Pikaso je, kao i ostali fovisti, otkrio draž vajarstva Afrike i Okeanije i iskoristio odlike primitivne umetnosti kao oruđe kojim će "obraditi" klasično shvatanje lepote. Jedan kritičar je ovo platno opisao kao "bojno polje puno polomljenog stakla". "Tu se ne poriču samo razmere, nego i organska celina i povezanost ljudskog tela. Sve je, međutim, tu: i likovi i njihov okvir, izlomljeni u uglaste klinove ili sitne ravni, fasete, osenčene na način koji im daje izvesnu trodimenzionalnost. Nismo uvek sigurni da li su one izdubljene ili ispupčene; jedne izgledaju kao komadi zgusnutog prostora, a druge kao fragmenti providnih tela. One sačinjavaju jedinstvenu vrstu materije koja čitavom platnu nameće celovitost i povezanost. Slika "Gospođice iz Avinjona" ima svoj svet , sličan prirodi, ali izgrađen na drugačijim principima....", zaključuju analitičari Pikasovog dela.
Najstariji kritičari, koji su videli samo da preovlađuju oštre ivice i uglovi, nazvali su taj novi stil kubizmom.
Pikaso je radio "Gospođice" kao nijednu drugu sliku do tada. Neki stručnjaci čak tvrde da stotine skica i crteža koje je uradio za tih šest meseci, koliko je slika nastajala, predstavljaju pripremni rad jedinstven ne samo u Pikasovoj karijeri, nego, kada je reč o jednoj slici, u čitavoj istoriji umetnosti. Pikaso je znao da pravi nešto važno, čak i revolucionarno. Kada je posle Prvog svetskog rata Andre Breton došao u Pikasov atelje, prepoznao je "Gospođice iz Avinjona" kao remek-delo moderne umetnosti. Vođa nadrealista video je u ovom delu sliku o revolucionarnoj pretnji nesvesnog.

Suncobran protiv zločina
Tekst koji sledi biće posvećen jednom čudesnom svetu snažnih, nezavisnih, pametnih, duhovitih, te s toga neodoljivih žena. A takve su neodoljive isključivo u literaturi, u realnom životu pre mogu računati na to da će muškarci zazirati od njih.
Slično je i sa kreatorkom tog čudesnog sveta, sada već vremešnom Barbarom Merc, doktorkom egiptologije, koja živi usamljeničkim životom na farmi u Merilendu, okružena psima, mačkama, izmišljenim piscima pod čijim imenima piše i junakinjama svojih šezdeset pet romana.
Pod svojim imenom, Barbara Merc, objavila je više knjiga i stručnih publikacija posvećenih egipatskom kulturnom nasleđu. Zatim se, kao Barbara Mičels, što je njen prvi pseudonim, javlja kao pisac istorijskih ljubavnih romana sa elementima fantastike, koje, priznajemo, nismo čitali.
Na kraju (ali na prvom mestu), kao Elizabet Piters, što joj je drugi pseudonim, tvorac je tri serijala što su joj i donela svetsku slavu. A u svakome od njih još je po jedna snažna, nezavisna, pametna, duhovita žena koja iz romana u roman razrešava različite misterije i zločine.
U nastavku...
Žaklin Kirbi, bivša bibliotekarka, a sada poznata spisateljica ljubića i ′ne svojom krivicom′ detektivka, junakinja je serijala koji je Elizabeti Piters 1989. posle šest nominacija doneo Agatha Award, veliku godišnju nagradu za najbolji kriminalistički roman u kome nema seksa ni preteranog nasilja, imenovanu, naravno, po neponovljivoj Agati Kristi. 
Viki Blis iza mlade zanosne plavuše sa oblinama krije profesorku istorije umetnosti, koja u ′svom′ serijalu razotkriva različite zločine u svetu umetnosti, uz pomoć (i uprkos) svog ′dragana′, Džona Tregarta – internacionalnog kradljivca umetnina. 
I na kraju, ali opet na prvom mestu, tu je Amelija Pibodi, heroina ′egiptološkog′ serijala, čitaocima najdražeg, kojim Barbara Merc, alijas Elizabet Piters, na najlepši način odužuje dug profesiji za koju se školovala, ali se nikada nije njome bavila – arheologiji.
Šta svaka žena uvek mora da ima pri ruci? "Nož i revolver, čuturicu sa vodom i flašu brendija, sveću i šibice u nepromočivoj kutiji, svesku i olovku, iglu i konac, kompas, makaze, pribor za prvu pomoć i klupko kanapa za vezivanje zločinaca", odgovorila bi vam Amelija Pibodi ako biste nju pitali za savet. Pomalo nepraktično, naročito ako živite u viktorijanskoj eri. Zbog toga je Amelija Pibodi isprva u svoje arheološke misije nosila pojaseve specijalne izrade u koje su sve te obavezne sitnice mogle da se spakuju. Da bi kasnije, kao i svaka sifražetkinja toga doba koja drži do sebe, obukla i dotad nezamislivo – haljine sa puno džepova! Ne zaboravimo ni njenu ′poslednju liniju odbrane′, suncobran, čiji joj je oštar vrh u mnogim avanturama spasao život. 
Kako je sve počelo? 
Upravo romanom "Krokodil na peščanom stubu", koji je pre izvesnog vremena objavila i na srpskom izdavačka kuća "Mono i Manjana". Postavši bogata naslednica, Amelija Pibodi polazi na putovanje, ali ne u potrazi za mondenskim provodom, što bi bilo logično, već tragom svojih interesovanja, istorije i arheologije. U Rimu upoznaje Evelin Forbs, izigranu i napuštenu od ljubavnika i prezrenu od porodice. Uvek na strani ženskih sloboda, Amelija zapošljava Evelin kao družbenicu i zajedno putuju u Egipat. Gde Amelija doživljava ljubav na prvi pogled – zaljubljuje se u piramide. Doduše, devojke sreću i braću Emerson, Valtera, filologa, i Redklifa, arheologa. Amelija i Redklif se ne podnose, a kako bi drukčije ′sve počelo′, na stranu mumije koje su ′prohodale′ i slični misteriozni događaji, za koje Amelija sasvim ispravno smatra da rade o glavi njenoj prijateljici. Te mora da se umeša... Da bi kraj romana ostavio Ameliju – u drugom stanju!Ono što će, nadamo se, i naši čitaoci saznati u nastavku serijala jeste da je Amelija rodila sina – Ramzesa! Koji osim različitih ′faraonskih′ odlika, zbog kojih je i dobio nadimak, nosi i svo nasleđe svojih u najmanju ruku ekscentričnih roditelja. Usvaja i Nefretete IV, englesku devojčicu čiji su roditelji nastradali u Zapadnoj pustinji. Ramzes i Nefretete predvode drugu generaciju porodice neobičnih engleskih arheologa i boraca za jednakost među polovima i nacijama, koji zajedno sa Amelijom i njenim mužem tokom prve polovine HH veka doživljavaju neverovatne avanture po Egiptu i Srednjem istoku. Ukratko, ukoliko i nastavak serijala bude preveden, domaći čitaoci će uživati u jednoj staro-novoj Agati Kristi, dodatno oplemenjenoj do perfekcije razrađenim likovima i onom dobrom dozom humora bez koje se svaki krimić, makar i sa odličnim zapletom, s pravom naziva ′petparačkom literaturom′.

Radimo pravi posao
Naš Centar za zaštitu korisnika finansijskih usluga i kontrolu tog tržišta počeo je da radi od 3. januara ove godine. Sa desetak zaposlenih u Beogradu i Užicu za prvih 10 dana poslovanja primljeno je 20 prigovora, a u Informativnom centru 48 poziva, izjavila je za naš list viceguverner Narodne banke Srbije Mira Erić-Jović, uz napomenu da bi ona, lično i profesionalno, bila više nego zadovoljna da takvih pritužbi bude što manje a da se prispele mirno razreše. Bez sudova. To bi bilo u interesu svih – klijenata, banaka, njihovih vlasnika i supervizora (nadzora).
Bez obzira na to što ima mišljenja da NBS ne treba da radi ovaj posao, u centralnoj banci smatraju da to pitanje treba posmatrati u kontekstu poslova NBS, kao supervizora, ne samo po slovu propisa. NBS je i do sada postupala po prigovorima klijenata, ali je to rađeno u okviru svakog sektora. S druge strane, finansijske institucije nude nove proizvode, a pojavljuju se i potpuno nove institucije (finansijski lizing, društva za upravljanje dobrovoljnim penzijskim fondovima), što zahteva da se javnost o tome informiše. Do pre samo koju godinu o lizingu i njegovim različitim vrstama, na primer, nije se znalo gotovo ništa. Danas se ta finansijska usluga i kod nas veoma rado koristi.
Centar će se, kako objašnjava Mira Erić-Jović, baviti "lečenjem posledica", dakle aktivnostima na razrešavanju nesporazuma između finansijskih institucija (koje nadgleda NBS) i njihovih klijenata na miran način, ali i edukacijom i informisanjem javnosti o različitim finansijskim proizvodima, sličnostima i razlikama među njima, odnosno preventivnim aktivnostima. Cilj je da se blagovremenim, punim informisanjem i edukacijom građana, omogući baza za donošenje kvalitetnih odluka i time  smanje nesporazumi na relaciji klijent–banka. 
Prema njenim rečima, Centar NBS za zaštitu korisnika finansijskih usluga nije nikakav "preki" sud, niti mu je to svrha. On je vansudska pomoć nezadovoljnim klijentima i mesto za razrešavanje nesuglasica takozvanom medijacijom (posredovanjem). NBS za to ima i organizacione i kadrovske potencijale. 
Da bi, međutim, NBS reagovala na pismenu predstavku nezadovoljnog klijenta, on najpre treba da se obrati svojoj banci i da pokuša da sam izgladi taj spor. Tek ako taj pokušaj ne da zadovoljavajući rezultat ili se banka ćutanjem ogluši na pritužbu, na scenu stupa Centar, koji na osnovu te dokumentacije započinje svoj deo posla.
Nimalo jednostavna procedura traženja odgovora, pronalaženja dokaza, mirenja ili ukazivanje na krivca, ne može da traje duže od 70 dana i to – besplatno. I sve to, naravno, mirno i bez suda. Centar nije osnovan da bi se samo kažnjavale finansijske institucije, ali to nikako ne znači da onu, koja, recimo, prekrši neko od pravila dobrih poslovnih običaja ili ugovora, neće stići i primerena sankcija NBS.
Iako je uloga Centra, naglašava Mira Erić-Jović, da štiti interese klijenata i da ih dugoročno informiše i podučava o izazovima novih finansijskih usluga, korisnici banaka su, ipak, ti koji mora da budu odgovorni prema sebi i svojoj porodici kada preuzimaju rizik zvani – kredit. Ali, da bi svako od nas mogao da donese takvu odluku mora da raspolaže relevantnim, potpunim, pouzdanim i blagovremenim informacijama. 
– Svrha osnivanja Centra je da građanima kažemo – idite u banke. Poslujte sa njima. Pametno se zadužujte. Čitajte pažljivo svaki detalj iz ugovora. Pitajte sve što vam je neophodno za donošenje valjane odluke... a mi smo tu da ih kontrolišemo i da pružimo neutralnu pomoć u razrešavanju svakog mogućeg spora na obostrano zadovoljstvo, ni na čiju štetu. U tim postupcima nema gubitnika. Svi su dobitnici. To je i u interesu banaka i u interesu klijenata – poručila je na kraju razgovora Mira Erić-Jović i založila se za ubrzano donošenje kodeksa profesionalnog bankarskog ponašanja Udruženja banka Srbije, kao još jednog doprinosa jačanju poverenja u naš bankarski sistem.
--------------------------------------------------------------------------
Malo pritužbi
Prošle, 2006. godine u NBS je stiglo oko 800 pisanih pritužbi na rad banaka, osiguravajućih i lizing kuća. Od tog broja oko 560 se odnosi na osiguranje, a ostatak na poslovne banke. Dotle je Kol centar NBS primio oko 18.000 telefonskih poziva građana u kojima su se iznosile razne primedbe na rad i postupanje banaka.
--------------------------------------------------------------------------
Kontrola i zaštita
Na opasku generalnog sekretara Udruženja banaka Srbije, Veroljuba Dugalića, da se NBS, kao centralna banka, bavi tuđim poslom i da joj nije primereno da se meša u odnose između klijenata i banaka, viceguverner Mira Erić-Jović dokazuje da u institucijama koje se bave supervizijom (u nekim zemljama su to centralne banke, a u nekima posebne institucije) od 25 članica EU u 14 je zaštita potrošača propisana kao zadatak supervizije (nadzora), a u osam postoje, kao i kod nas, posebni organizacioni delovi koji se bave tim poslovima.

Odložena saslušanja
Posle saslušanja i određivanja pritvora Đorđu Antelju, vlasniku "Gemaksa", očekuje se da iskaz pred istražnim sudijom Specijalnog suda u Beogradu daju i ostali osumnjičeni u okviru istrage o finansijskim malverzacijama takozvane stečajne mafije u postupku preduzeća "Rad". Istražni sudija Specijalnog suda trebalo bi da sasluša Miljka Živoinovića, stečajnog upravnika preduzeća "Rad", Sekulu Pijevčevića, direktora Kreditno-eksportne banke, Radisava Jocovića, direktora preduzeća "Rad" i Delinku Đurđević, sudiju Trgovinskog suda koja je bila predsednik stečajnog veća u slučaju ovog preduzeća.Svi osumnjičeni, osim Živoinovića, već se nalaze u pritvoru.
Kako je "Politika" već objavila, istražni sudija Specijalnog suda preksinoć je doneo rešenje o sprovođenju istrage i odredio Antelju jednomesečni pritvor, zbog zloupotrebe službenog položaja u podstrekavanju. Iako se očekivalo da sudija nastavi saslušanje ostalih osumnjičenih, ono je odloženo.
Informativna služba preduzeća "Gemaks" poslala je juče saopštenje medijima u kojem se navodi da "Đorđo Antelj nije član takozvane stečajne mafije".
– Antelju se na teret ne stavlja krivično delo iz oblasti organizovanog kriminala, a postupak protiv njega se vodi pred Posebnim odeljenjem za organizovani kriminal Okružnog suda u Beogradu iz razloga celishodnosti, pre svega zbog krivičnopravnog položaja ostalih okrivljenih – navodi se u ovom saopštenju. 
Podsetimo, Specijalno tužilaštvo podnelo je zahtev za sprovođenje istrage protiv Antelja za zloupotrebu službenog položaja u podstrekavanju, protiv Živoinovića, za krivično delo zloupotreba službenog položaja, Pijevčevića, za zloupotrebu službenog položaja u podstrekivanju, dok je Jocović osumnjičen za zloupotrebu službenog položaja u pomaganju, a bivši sudija Trgovinskog suda Delinka Đurđević da je izvršila krivično delo kršenje zakona od strane sudije. Specijalno tužilaštvo predložilo je sudu da se jednomesečni pritvor osim Antelju odredi i Miljku Živoinoviću. 
Osumnjičeni se terete da su samo u ovom slučaju oštetili preduzeće "Rad" za više od devet miliona evra.

Od Kosmeta do Gvantanama
Istorija ponekad baš zna da se poigra sa sitnim akterima – Australijanac Dejvid Hiks (31), koji je 1999. godine bio pripadnik OVK koja je tada ratovala pod "kišobranom" avijacije NATO-a, danas je jedan od najpoznatijih zatvorenika u američkoj bazi u Gvantanamu na Kubi. Tamo je već pet godina, jedan je od prvih zarobljenih saradnika Al kaide dovedenih iz Avganistana. Prelomni trenutak u životu ovog Australijanca, koga se prijatelji sećaju kao sitnog kriminalca i čudaka, bio je napad NATO-a na Jugoslaviju. Kako će kasnije pričati njegov otac Teri Hiks, koji vodi kampanju u korist svog sina, Dejvid je odlučio da se priključi OVK kada je na televiziji video snimke albanskih izbeglica.
– Moj sin nije terorista, on je samo napadao Srbe – rekao je jednom prilikom Teri Hiks.
Američke službe bezbednosti došle su u posed fotografije Dejvida Hiksa sa saborcima iz OVK. Na slici, koja se može naći i na Internetu, ovaj Australijanac se vidi kako nišani ručnim bacačem granata. Hiks se prijateljima hvalio da je "ubio nekoliko Srba". 
Moguće je da je u pitanju hvalisanje, budući da neki podaci govore da je Australijanac rat NATO-a protiv SR Jugoslavije proveo u Albaniji, negde na položajima OVK između Kuksa i Tropoje. Albanski separatisti su u tom regionu formirali jedinice, od kojih mnoge do kraja rata nisu uspele da probiju front koji je Vojska Jugoslavije držala na granici prema Albaniji.
U svakom slučaju, taj rat definitivno je promenio Hiksa koji napušta hrišćanstvo, prelazi u islam i uzima ime Muhamed al Australija. Odlazi u Iran, Pakistan i Avganistan gde je prihvaćen u kampovima za obuku Al kaide.
Ova teroristička mreža uskoro izvodi najveći teroristički napad u istoriji, obrušivši se 11. septembra 2001. godine otetim putničkim avionima na Svetski trgovinski centar u Njujorku i Pentagon u Vašingtonu. Nedugo zatim SAD uzvraćaju udarac, napadaju Avganistan u nameri da unište tamošnji talibanski režim i uhapse Osamu bin Ladena. 
Hiks, poznat i kao "Australijski taliban", bori se na strani talibana. Krajem pomenute godine predaje se pripadnicima Severne alijanse, iza koje su stali Amerikanci u ratu protiv talibana. Preuzima ga CIA, nešto kasnije Hiks postaje vest koja je zapanjila Australijance.
U zatvor u Gvantanamu stigao je 11. januara 2002. godine. Pukovnik Moris Dejvis, glavni vojni tužilac u ovoj bazi, izjavio je da Hiksa terete teške optužbe i da će mu uskoro biti suđeno zbog zavere, pomaganja neprijatelju i pokušaja ubistva. Po njegovim rečima, "Australijski taliban" u vreme napada na SAD bio je izvan Avganistana. Kada je video šta se dešava, vratio se u ovu državu i stavio se na raspolaganje jednom od vođa Al kaide. 
Zanimljivo da je Hiks, kome je majka britanska državljanka, tokom boravka u Gvantanamu sudskim putem uspeo da se izbori za državljanstvo Velike Britanije. Njegova sudbina česta je tema australijskih i američkih zvaničnika. Dogovoreno je da mu se ne izriče smrtna kazna, a da zatvorsku kaznu izdržava u Australiji.

Arkanova veza
Osumnjičena je za šverc 483 kilograma kokaina koji je trebalo da završi na tržištu zapadne Evrope. Neki je nazivaju "balkanskom kraljicom kokaina", dok ona tvrdi da nikada nije ni videla drogu, a kamoli je švercovala. Da je zaista krijumčarila taj kokain i da droga nije zaplenjena, zaradila bi sigurno više od 50 miliona evra. Ako joj je, kako ona sama tvrdi, sve ovo podmetnuto, onda će opet zaraditi milione i to na ime odštete za lažno optuživanje. Stanislava Čočorovski-Poletan rođena je pre 39 godina u Vevčanima, u porodici čuvenih lekara koji su, kako ona kaže, uvek bili "prosrpski orijentisani". Samo ona u celoj porodici nije lekar i zbog toga joj je, kako kaže, žao.Otac Svetozar bio je lekar u Kliničko-bolničkom centru Skoplje i jedno vreme direktor te ugledne ustanove. 
Stanislava dakle nije nasledila jednu porodičnu crtu (lekarsku), ali zato nasledila drugu – sklonost ka borbi protiv vlasti i konstantnu osumnjičenost da je radila nešto što se kosi sa granicama zakona. Prvi put je bila privedena na saslušanje zbog sumnje da je nešto znala o organizovanju "crnih trojki". 
Ova kontrovrezna biznismenka često se dovodi u vezu sa Željkom Ražnatovićem Arkanom. Izvori našeg lista bliski "Tigrovima" kažu da njihovo prijateljstvo datira iz 1994. godine, kada se Čočorovski-Poletan pojavila u Erdutu, gde se nalazio Centar za obuku paravojnih formacija Željka Ražnatovića Arkana. Posle nekog vremena, počela je da se zabavlja sa potonjim suprugom Rankom Poletanom, automehaničarom, koji je u to vreme bio nerazdvojni Arkanov pratilac i jedan od najistaknutijih boraca u "Tigrovima". Na osnovu veze sa Poletanom i njegovih odnosa sa Arkanom, Stanislava Čočorovski dobija ekskluzivno pravo da drži fri-šop na Arkanovoj pumpi u Erdutu. "Tigrovi" kažu da nisu baš imali simpatije prema njoj, jer nije htela da im prodaje cigarete i alkohol po povoljnijim cenama. Kada se rat na prostorima bivše Jugoslavije završio, Stanislava Čočorovski se udala za Poletana i nastanila u Beogradu. Tu su od Arkana i njegove supruge Svetlane Ražnatović kupili stan na Julinom brdu, gde i danas živi. 
Izvori našeg lista kažu da je Čočorovski dominirala kao glavna figura za organizaciju Arkanove sahrane i svih daljih pomena posle ubistva 2000. godine u hotelu "Interkontinental". Neki kažu i da je jedno vreme vodila sve Cecine finansije, jer ova pevačica nije bila u stanju da to radi. Navodno je Lidija Veličković, Cecina rođena sestra, saznala da ima nekih mahinacija, pa se posvađala sa Čočorovskom. Od tada, pa sve do danas, Čočorovska je u svađi sa Cecom i njenom sestrom. 
U to vreme u Makedoniji počinju da je optužuju da je finansijer Službe državne bezbednosti i da je finansirala izgradnju baze Jedinice za specijalne operacije (JSO) u Kuli. Ona demantuje te navode, baš kao i optužbe da je organizovala pokušaj ubistva Ljube Boškovaskog, bivšeg ministra makedonske policije. 
U žižu balkanske javnosti, Stanislava Čočorovski-Poletan poslednji put je dospela 2003. godine, kada su Svetlana Ražnatović i njena sestra Lidija uhapšene zbog transfera sa igračima Obilića. Čočorovska se, tvrde naši izvori,  odbranila tako što je pokazala da je pare od transfera prebacila na račun Lidije Veličković u Mađarskoj. Ljudi bliski porodici Ražnatović tvrde da je Čočorovski prebacila samo deo novca u Mađarski, a da je drugi deo para od transfera igrača zadržala za sebe.

VOJA HAŠKI, UJEDINITELj DEMOKRATA
Kažu da život ne može da čeka pa se zato vredi boriti da već danas bude bolje, da od nas zavisi da li će stručnost biti ispred politike. Pošto narod najbolje zna, Srbija ima snage da podigne glavu gore.Trenutak je da se pogleda prolazno vreme predizborne kampanje. Nema odmora dok traje obnova, nema mira kad se bira. Parole, sintetizovano, zvuče baš lepo.Ima tu, istina, i konkretnijih obećanja. Zaposlili su se oko nezaposlenosti, povećavaju penzije, skidaju porez na pelene, korupcionašima zaplenjuju imovinu, dele besplatne akcije. Sete se svih mogućih glasačkih podgrupa: dojilja, odžačara, hendikepiranih, kujundžija, ratnih invalida, ljubitelja životinja i hrizantema. I naravno Cece.
Ne bih se bavio brojkama. Poslaničke procente ostavljam nezavisnim, preplaćenim ili potplaćenim agencijama. Više me zanimaju utisci.
Borisove demokrate ušle su u trku računajući na ubedljivu distancu sa Vojinim narodnjacima – što bi im obezbedilo najveće parče torte buduće vlade. Nisam siguran. Kampanja im je isuviše liderska. Ako ne dosegnu svoj ambiciozni cilj, slutim unutarpartijske prozivke i komešanja.
Premijer i zemljaci oko njega nemaju tih briga. Na njihovoj strani je mentalitetna sklonost Srba da glasaju za vlast. Moguće je da Voja tu prednost rabi kada – što mu ne pristaje – populistički diže oktave zbog onog Finca koji mu se mesecima ne javlja, ali i on veruje da će margina prema DS-u biti tanka. Velji samo treba reći da nema potrebe da obećava da će po Srbiji asfaltom zaliti i parkove.
Tačno je da Toma preko bilborda traži onaj jedan glas preko 50 odsto, ali sve mi se nekako čini da bi radikali voleli da zadrže udobnost opozicionih klupa. Pa da kao ona dvojica mapetovaca sa galerije, oslanjajući se na marksizam-lenjinizam, nastave sa kritikom svega postojećeg. Rekao bih da će izgubiti koji procenat od planiranih.
Čeda i Mlađan prvi su silovito krenuli u kampanju kako bi preskočili kotu 5. Ako su SRS, DS i DSS računali da će na putu do 21. januara mašine dvojice junoša izgubiti paru, biće da su se prevarili. Oni energično grabe napred, a, po svemu sudeći, imaju i novca da nametnuti tempo izdrže do kraja. 
Socijalisti se nadaju da gerijatrija i smrt vođe nisu desetkovali njihovo biračko telo. Ivica ih poziva da glave dignu gore. Mrka, neimar mostova i soc-optimizma i još jedan mogući kandidat za premijera, ne samo u kafani "Trandi", već i na televiziji, obećava najmanje 10 procenata.
To je otprilike to što bi moglo da se nađe u parlamentu. 
Milanka u koordinaciji sa Bogoljubom na bezbednoj distanci dadilja stranku koja je onomad pretila da bude bum, a danas moguće poslednji put troši tajkunski novac za kampanju. Vuk bi spotovima da probudi nostalgiju za vremenima kada je bio gospodar srpskih trgova. Pošto je DOS-ovska kočija jednom prošla kraj njegove kuće, a napuštaju ga neki verni ravnogorci, preostalo mu je da uz Danu veruje u čudo. Isto važi za sve ostale.
Dobili smo trojku premijerskih kandidata: Voja, Boža i Toma. To što su DSS i DS isturili svoje ljude znači da se nisu dogovorili iako i na Zapadu a i ovde kažu da bi nam bila potrebna jaka demokratska vlada kako bi se suočili sa ozbiljnim izazovima upakovanim u sveto trojstvo naših problema: Hag, Kosmet, Evropska unija.
Premijer i njegovi uspešno eskiviraju sve pokušaje DS-a da ih pritera uza zid ne bi li se negde izleteli i rekli s kim posle izbora hoće, a s kim neće. Čemu pitanja, čemu ćutnja? Zar ne primećuju da je dilema radikalno ukinuta: Toma neće ni sa jednima ni sa drugima.
Iako najavljivana kao "najprljavija" do sada, jer će neki posle ovih izbora završiti u prašnjavim arhivima naše nove istorije, kampanja je bila učtiva do te mere da sam se već zabrinuo.
Kad, eto Vučića. Večiti ,,dečko koji obećava" pred TV gledalištem se obruši na Šutanovca. Glavni DS-ov kandidat za "ministra policijske sile" uz osmeh je saslušao da je bio "relej" između podzemnog kriminalnog hada i nadzemnog demokratskog raja. Kada mu je rečeno da je "lopov", definitivno sam se vratio u vremena crveno-crne koalicije.
Atmosferu pravog političkog ringa uspešno oživljava dvojac Đelić–Dinkić. Kandidat "žutih" za premijera očito je proteklih godina radio na mišicama pa vrhovnog vrača eksperata više ne opominje da mu ne dira majku, već mu poručuje da ne sanja da će biti ministar u njegovoj vladi. 
Eks-guverner je odustao od "kalašnjikova" ali "spletkarošu" Boži preti štapovima za skijanje dok vozi veleslalom sa (TV) Avale. Umešao se i DSS optužujući Božu kao "Karićevog bankara".
Retorika se pojačava, uvreda će biti sve više. Pošto Voja Haški testamentarno ne da savez sa DSS-om, radikali bi mogli da budu ujedinitelji demokrata iz nehata. To bi značilo da će se sutra okupiti oni koji su danas na ljutitoj udaljenosti. Boris će zaboraviti da je zbog Čede kvario odnose sa američkim ambasadorom. Voja će preći preko Božine kandidature – ako bude premijer. 
Kada sam 1968. brucoški užaren kretao na demonstracije i noćno logorovanje na beogradskom "crvenom univerzitetu", otac mi je rekao: Idi. Videćeš i čućeš mnogo lepih parola o slobodi, demokratiji, ravnopravnosti, boljem životu. Parole su uvek zavodljive. Pokušaj da utvrdiš ko su i šta zaista nameravaju oni koji su ih lansirali.
Danas su sasvim druga vremena. Demokratija i višepartijski sistem su tu. Tranzicija je ukinula klasnu borbu. Neke je, istina, instant obogatila, druge gurnula u statističke zagrade siromaštva, ali to je tako. U pravu je Anatol Frans kada kaže da su bogataš i klošar ravnopravni: i jedan i drugi imaju pravo da spavaju pod mostom na Seni. To što prvi, za razliku od drugog, to svoje pravo ne koristi – to je demokratija.
Pošto više nisam brucoš, znam u kom grmu leži zec. Ne moram da se mučim kao 1968. da bih dešifrovao poruke i slogane: žele vlast, poslanička mesta koja se posle pretoče u koalicije. Koalicije u ministarske i druge fotelje. Na tim visinama barata se ozbiljnim novcem. 
Ali, glasanje u demokratiji je trenutak kada naš glas nešto važi. Izbori su prilika da se nagrade oni za koje verujemo da su dobri i kazne oni koji su se pokazali kao loši. One koje sutra odaberemo određivaće život naš nasušni. Imaće puno pravo da nam, ukoliko budemo nezadovoljni, otporuče: pa vi ste nas izabrali.
Zato me pomalo nervira dok gledam kako se birači srdačno pred kamerama rukuju sa svakim ko dođe da ih poseti. Tapšu ih po ramenu čak i kada znaju da za njih sigurno neće glasati. Ne bih rekao da je to pitanje gostoprimstva i dobrog vladanja. Pre će biti da se radi o servilnosti koja vuče korene iz minulih vremena. Legat totalitarizma. Strah od autoriteta.
Zašto su nespremni da im u direktnom kontaktu kažu šta ih tišti? Ako treba i da im besno – bez gađanja jajima, molim – sruče u lice sve ono što ih je jedilo dok su te face gledali na TV ili o njima čitali.
Da ne grešim dušu, možda toga i ima, ali partijski cenzori ne dopuštaju da takve scene vidimo. Svaka stranka ima svoje kamere. Pomažu im i mediji koji veštije ili manje vešto navijaju za svoje političke ili kakve druge patrone. 
Demokratija je u pubertetu. Uozbiljimo se. Iskoristimo svoje glasačko pravo jer uskoro više neće biti agilnih političara koji nasmejano tumaraju po zemlji obećavajući kule i gradove na nacionalnom nivou i rešenja za lokalne brige.
Ne, neću da menjam zemlju u kojoj živim. Ne menjam profesiju. Jedino očekujem da se političari menjaju. U prenosnom, a ako treba i bukvalnom smislu te reči. Njihovo je da rade na promeni ambijenta koji pogoduje lošoj politici, podaničkom mentalitetu ljudi, pa i novinara. Demokratija mora da se uči.

Doktorirao umetnost u 26. godini
Davor Džalto je u 26. godini postao najmlađi doktor nauka u Nemačkoj i Srbiji, odbranivši doktorsku tezu na temu "Uloga umetnika i umetnosti u samoodređenju" na jednom od najstarijih i najprestižnijih univerziteta u nemačkom gradu Frajburgu. Studije umetnosti Džalto je završio u rekordnom roku kao najbolji student Filozofskog fakulteta, nakon čega je nastavio istraživanje na postdoktorskim studijama u Nemačkoj.On kaže da nije bio ni svestan toga koliko smo mi u zaostatku kad je u pitanju stručna literatura iz oblasti humanističkih nauka. Kad je počeo da obrađuje tezu za doktorat tek tada je shvatio da bi tu temu bilo gotovo nemoguće obraditi u Beogradu. Literature kod nas nema dovoljno, pre svega, iz finansijskih razloga.
– Naše biblioteke nisu dobro opremljene literaturom iz oblasti istorije umetnosti i humanističkih nauka. Zbog toga smo prilično hendikepirani, pošto nismo u mogućnosti da ravnopravno s našim vršnjacima iz sveta učestvujemo u sticanju novih saznanja, budući da nemamo uvid u ono što se trenutno dešava u nauci u svetu – kaže za naš list ovaj talentovani momak.
Džalto je imao sreću da dobije stipendiju u Nemačkoj što mu je olakšalo put do usavršavanja. Prihvaćena su mu dva istraživačka projekta – jedan u Nemačkoj, drugi u Engleskoj.
On primećuje da kod nas ima dosta nadarenih mladih ljudi, ali da oni ne mogu da dođu do izražaja, pošto nemamo pravi sistem vrednosti: 
"To je ono što nismo izgradili u proteklom periodu, pa nam zato nedostaje jedan profesionalan odnos prema radu i svojoj struci. Generalna klima je takva da se ne favorizuju profesionalnost i stručnost. Jedan od kriterijuma koji se favorizuju u našoj sredini jesu veze i poznanstva, umesto stručnosti i tržišta ideja. Na stari sistem vrednosti bilo je mnogo zamerki, ali on još nije srušen, a nikakav drugi u međuvremenu nije izgrađen." 
Kako zaključuje, očigledno je da i posle šest godina od petooktobarskih promena mnogi nadareni mladi napuštaju zemlju.
– Velika je opasnost zatvoriti se u apstraktne nacionalističke priče. Umesto toga potrebno je da se društvo integriše u svet – poručuje na kraju Davor Džalto.

Jelena iz Santa Fea
Usamljena, daleko od starog kraja, u gradiću Santa Fe na rubu pustinje u Novom Meksiku, svoje pozne penzionerske dane u državnom gerijatrijskom centru provodi Jelena Štiha, rođena Stojaković, živahna starica u 103. godini, nezvanično najstarija Srpkinja u Americi. Iako je nepristojno govoriti o godinama dama, povod za to je nedavno otkriće dopisnika našeg lista o jednoj drugoj ženi, Jelki Janković, takođe "naše gore listu", koja je lane u Vašingtonu napunila tačno sto godina, kandidujući se za najstariju Srpkinju preko okeana. Nenadano otkriće "Politike" to je demantovalo. 

Najdugovečnija srpska dama u Americi, a rođena u Srbiji u Petrovcu na Mlavi, i dalje je solidnog zdravlja, saznajemo pored ostalih detalja od njene kumice, gospođe Marice Popović iz Beograda, koju je Jelena krstila daleke 1936. godine. Prošlog proleća njena unuka posetila je sa svojim suprugom kumu Jelenu u Santa Feu, a kao uspomena ostala je i fotografija koju objavljujemo, svojevrsno svedočanstvo o krepkosti ove 103-godišnje starice.
Sećanje na "Tri šešira"
– Kuma Jelena je udovica jednog od naših najpoznatijih i najcenjenijih umetnika preko okeana – Vladana Štihe, Srbina češkog porekla.
Običavao je da se predstavlja: "Ja sam Srbin iz Skadarlije!" On i Jelena živeli su u zgradi odmah iza "Tri šešira". Ta kućica od naboja srušena je krajem osamdesetih, podignuta je druga od cigala u kojoj je jedna od elitnih sala i danas najpoznatije boemske beogradske kafane. Sredinom poslednje decenije prošlog veka u spomen na Vladana na ovoj zgradi je postavljena spomen-ploča koja svedoči: "U ovoj kući se rodio, živeo i stvarao Vladan J. Štiha 1908–1992. srpski slikar i rodoljub". Ploča je postavljena u prisustvu kume Jelene nakon smrti poznatog slikara – vele Marica i njen suprug Aleksandar Popović, koji održavaju prisne kontakte sa kumovima. Iste godine kada je srušena kuća Štihinih u Skadarliji slikar je otvorio svoju galeriju u Santa Feu.
Jelena i Vladan napustili su otadžbinu 1943. godine, pošavši u susret saveznicima sa željom da se domognu Amerike. Prebukirane emigrantske liste koriguju njihove planove, posle rata putuju po Evropi, useljavaju se u Argentinu, 1958. godine sele se u Sao Paulo i Baiju, a nakon prve vrlo uspešne kalifornijske izložbe Štihe se doseljavaju u Los Anđeles. Velika buka i zagađenost vazduha učinili su da prihvate poziv i nasele se u Santa Feu, gde će provesti čitav život. Slikar Vladan Štiha, na čijim delima je ovekovečen čitav njegov život i umetničke preokupacije, od gaučosa i pampasa u Argentini, do Indijanaca u Novom Meksiku, cenjen i poštovan u sredini u kojoj je stvarao, umro je 1992. godine da bi se prvi put vratio Beogradu i skadarlijskoj kaldrmi kada je njegova urna pohranjena na Novom groblju.
Iza njega je u kući ostalo oko 200 slika, od kojih je deo trebalo da bude preseljen kao ostavština u Narodni muzej u Beogradu. Tada već u 87. godini Jelena je uspela da, uprkos embargu, dobavi četiri njegove slike sa indijanskim motivima i zajedno sa hiljadu dolara pokloni ih nacionalnoj umetničkoj galeriji. Ostalo je zabeleženo da je spremila da pokloni 12 umetničkih ostvarenja svoga supruga, ali joj tada to nije pošlo za rukom. Poklon bi bio veći i vredniji da je u toj ženi bilo i više snage. Istovremeno, prema njegovom zavetu, u SAD je priredila prodajnu izložbu, a sav prihod poklonila bolnici u Dalasu. Za tri sata koliko je trajala izložba prikupljeno je 200.000 dolara.
Druženje sa Bušom i Reganom
Podaci govore da je između 2.500 i 3.000 njegovih slika rasuto po svetu, a pojedinačno su dostizale cenu i od po 80.000 dolara. Jedno platno je izloženo na počasnom mestu u Smitsonijan institutu u Vašingtonu, grad Santa Fe ga je proglasio za počasnog građanina, studenti iz svih krajeva Amerike upinjali su se da provedu nekoliko nedelja u njegovoj slikarskoj školi, prijateljevao je sa Reganom i Bušom Starijim...
– Bila sam ponosna što je kao Srbin u izbeglištvu doživeo takvu slavu i počast. Sve je to zaslužio svojim radom, a bio je neumoran radeći i po šesnaest sati dnevno – rekla je za novine pre više od decenije Jelena Štiha, najavljujući veliku i lepu monografiju o delu svog supruga "ako me snaga ne izda i Bog mi pomogne".
– Imala je običaj da kaže kako su joj sve advokati uzeli. Da bi regulisala status imovine, većinu od slika iz Štihine zaostavštine morala je da rasproda – veli Popović.
Uprkos činjenici da se Jelena prvi put obrela ponovo u Srbiji tek nakon pola veka, a da Vladan to nije ni doživeo, ljubav prema otadžbini nije kopnila. Posle smrti supruga Štihina udovica, uz pomoć dalje rodbine koja se prema kazivanjima njenih kumova iznenada pojavila, odlučuje da se preseli i živi u Beogradu. U prostranoj i lepoj kući koju je kupila rođacima dobila je svoju garsonjeru u kojoj je, reklo bi se ne baš zadovoljna, jedno vreme živela sa svoje dve ljubimice – mačke. Sa rođacima i novim domom nije išlo, spakovala se i vratila u Santa Fe.
Rođacima je ostala imovina, Srbiji četiri darivane slike, kumovima Popovićima uspomena na kratka, ali sadržajna druženja posle toliko godina, a Jeleni Štihi – samoća, daleko u tuđem svetu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Nepoznate koalicije
Pregovori o formiranju buduće vlade mogli bi da budu teški i komplikovani, a najpoželjniji partneri Demokratske stranke Srbije su stranke sa kojima je DSS uspešno sarađivala u dosadašnjoj vladi i predizbornoj kampanji, rekao je potpredsednik DSS Vladeta Janković. On je dodao da se o sastavu kabineta može ozbiljno razgovarati tek nakon izbora."Mi načelno odbijamo da se izjasnimo kada je reč o pitanju sa kim bismo radije u koaliciju, sa Demokratskom strankom ili sa Srpskom radikalnom strankom, pogotovo što se ono ponavlja sa, reklo bi se, nedobronamernom upornošću. Mi to osećamo kao nerazumljiv pritisak na jednu stranku koja je tokom petnaestogodišnjeg delovanja dokazala ko je i šta je, odnosno šta se od nje u političkom životu može očekivati. Neka se legitimišu i izjašnjavaju ovi novoformirani, a za DSS zna svako ko hoće da zna", kazao je on. 
Janković je rekao da najavljeni predlog specijalnog izaslanika UN za status Kosova Martija Ahtisarija ne bi smeo da oteža sporazumevanje o formiranju nove Vlade Srbije, jer je "reč samo o predlogu". 
"Taj predlog mora dobiti saglasnost Kontakt grupe, mora biti predočen i Beogradu i Prištini, mora poslužiti kao predložak za nastavak pregovora, pa tek posle toga izići pred Savet bezbednosti UN. U svakom slučaju, ubeđen sam da će vlada biti formirana pre završetka tog procesa", rekao je Janković.
On je kazao da srpske vlasti za sada ne znaju kada će im Ahtisari predstaviti svoj predlog, kao i da se do sada pokazalo da vezivanje za bilo kakve rokove ima samo štetne posledice. 
Prema njegovim rečima, sve upućuje da Kina i Rusija neće odustati od svojih principijelnih stavova kada je reč o pristupu kosovskom problemu, a to je da rešenje mora biti u skladu sa međunarodnim pravom i Poveljom UN, a prihvatljivo za obe strane. 
Janković je kazao da bi najgore rešenje bilo eventualno jednostrano proglašenje nezavisnosti Kosova, posle kojeg bi usledila pojedinačna bilateralna priznavanja, za čim bi mogle da posegnu pojedine zemlje. 
Potpredsednik DSS je kazao da su, čak i za slučaj da dođe do takve teško zamislive situacije, "ekstremni i nerazumni" stavovi prema kojima bi trebalo prekinuti diplomatske odnose sa državama koje bi priznale nezavisnost Kosova. 
Zaoštravanje u razmeni kritika između DSS i DS nakon kandidovanja Božidara Đelića za premijera, smatra Janković, ne bi moralo da umanji mogućnost postizbornih dogovora dve stranke. 
"Ne vidim da takva razmena argumenata, optužbi i kontraoptužbi može ili bi trebalo da ugrozi eventualne buduće razgovore među racionalnim ljudima. Kada su viši interesi u pitanju, pojedinačne i stranačke sujete moraju da budu potisnute u drugi plan", ocenio je. 
"Prirodno je da se u razmeni vatre tokom predizborne kampanje, pogotovu kada ona uđe u završnu fazu, koriste i oruđa većeg kalibra, ali je bitno da se pri tome ne kleveće i ne laže. U slučaju Đelića, DSS ne vidi ništa pogrešno u tome da javnost, pre nego što određenom političaru i stranci koja ga je kandidovala pokloni poverenje, bude pouzdano obaveštena o jednom slučaju koji daje povoda za rezerve i sumnje", naveo je on i dodao da za tvrdnje DSS nije teško predočiti dokaze, na kojima insistira Boris Tadić. 
Prema Jankovićevim rečima, ti dokazi su sadržani u zapisnicima sa sednica prethodne vlade, iz kojih se može videti da vlada nije odlučivala o isplati 40 miliona evra iz budžetskih rezervi Bogoljubu Kariću, već da je tu odluku, dva dana posle sprovođenja u delo, samo "primila na znanje". 
Upitan da li u predizbornoj kampanji ima iznošenja stavova koje ne odobrava, Janković je naveo najavu predsednika Tadića da će, u slučaju izborne pobede DS, državnu politiku voditi on, dok će premijer "brinuti o ekonomiji". 
"Tako nešto je u potpunom neskladu sa slovom Ustava, koji izričito određuje da politiku zemlje utvrđuje i vodi vlada, i niko drugi", rekao je on. 
Na pitanje zbog čega ispunjavanje međunarodnih obaveza i završetak saradnje sa Haškim tribunalom nije istaknuto na listi prioriteta, on je odgovorio da se to podrazumeva, kao i da je van spora da završetak saradnje sa Hagom predstavlja uslov za nastavak pregovora o Sporazumu o stabilizaciji i pridruživanju. Potpredsednik DSS-a je naveo da bi, ako se u Srbiji reforme nastave ovim tempom i ako se sačuva sadašnji stabilan trend opšteg napretka, Srbija realno mogla da bude punopravni član EU možda već 2012. godine. (Beta)

Glasanje i o 5. oktobru i o 12. martu
Ova zemlja ceni istinu, na svakom mestu gde smo boravili tokom kampanje rekli smo samo jednu istinu  – o Kosovu, zločinima, tranziciji, ekonomiji. Moramo menjati sistem vrednosti, pronaći najuspešnije i najbolje među nama, a u preostalih sedam dana do izbora moramo da pobedimo sami sebe, poručio je na jučerašnjoj konvenciji u beogradskom "Sava centru" Čedomir Jovanović, predsednik Liberalno-demokratske partije. On je na skupu koji je organizovala koalicija koju pored LDP-a čine i Građanski savez Srbije i Socijaldemokratska unija naglasio da Srbija mora da napravi zaokret u državnoj politici prema Kosovu. 
"Želimo drugačiju politiku prema Kosovu, bolji život za Srbe i Albance, zato što nam je stalo do drugačijeg prava na života ovde u Srbiji. Moramo da prihvatimo realnost da je Kosovo nezavisno osam godina. Govore o ljubavi prema svojoj zemlji i poštovanju tradicije, a tu ljubav i poštovanje ispoljavaju tako onda nekog drugog puštaju da te probleme rešavaju umesto da sami rešavaju probleme do kojih je dovela pogrešna politika", rekao je Jovanović pred oko četiri hiljade pristalica. 
Prema njegovim rečima i danas je politička poruka Srbije ista kao što je bila pre 20 godina, "umesto ljubavi mi nudimo mržnju, umesto rada nudimo ratove, umesto fakulteta nudimo mobilizaciju na frontove i zato nemamo prava da kažemo da je Srbija drugačija od one Srbije protiv koje smo se borili". 
– Sada čujemo kako je greška hapsiti Mladićeve jatake, ali mi ne mislimo da je to greška već je greška što se na tome stalo što je neko pokušao da nam objasni da je neka kuvarica problem Srbije a ne ratni zločinac–  smatra lider LDP-a. 
On je kritikovao novi Ustav rekavši da je to ustav onih što u 21. veku spasavaju nešto što je propalo u 19. veku. Na izborima 21. januara, kako je rekao, glasaće se i o 5. oktobru i o 12. martu. "Želimo da 21. januar bude dan kada će dva loša ostati iza Miloša", rekao je Jovanović. 
Prema rečima Vesne Pešić ova koalicija će da testira Srbiju da li je zrela da pogleda sebi u oči i krene novim putem.
– Moramo da zaustavimo propadanje Srbije. Ovo je sada partijska država gora nego komunistička partijska država. Da li smo vodili borbu deset godina da nam se vrati politička policija. Glavni zadatak je da zaustavimo ludilo koje vlada Srbijom – rekla je Vesna Pešić. 
Predsednica Građanskog saveza Srbije Nataša Mićić je naglasila da članove koalicije vezuje politika koja će pobeđivati primitivizam i zaostalost. "Ne odustajemo od borbe protiv radikala, SPS-a i Koštunice", poručila je Mićićeva. 
Prema rečima Žarka Koraća, predsednika SDU Srbiju vodi dvojac bez kormilara-dr Koštunica i mr Ilić. "Koštunici nije smetalo da vlada uz pomoć onih koje smo porazili na izborima 2000. godine. On je poslednji izdanak Srbije koji veruje da Srbija može bez sveta, rekao je Korać poručivši da će Srbija teško platiti kriminalizaciju celokupnog stanovništva Kosova. 
Predsednik Demohrišćanske stranke Srbije Vladan Batić je rekao kako je za ovu koalicija sada cenzus 10 odsto jer su onaj zakonski od pet odavno preskočili. "Želimo nastavak politike Zorana Đinđića, moramo da završimo Sablju", poručio je Batić koji se nalazi na izbornoj listi koalicije.

Tadić: DSS budući partner
Predsednik Demokratske stranke Boris Tadić izjavio je juče će Demokratska stranka Srbije, iako DS-u upućuje loše i glasne reči, biti budući koalicioni partner DS-a. "Na ove loše i glasne reči, koje idu na DS poslednjih dana od naših budućih koalicionih partnera, gledamo sa osmehom", kazao je Tadić nakon obilaska štandova te stranke u Knez-Mihailovoj ulici u Beogradu. Na pitanje novinara da li će i posle tih reči DS moći da bude sa DSS u koaliciji, on je kazao da će moći i dodao da "to sve ljudi rade zbog izbora". "Nema nikave agresije, samo dobra namera i sve će biti u redu. Na kraju volja i dobra namera je najveća energija koja Srbiju treba da pokreće u ovom ternutku", istakao je Tadić. 
On je kazao da se DS neće takmičiti u organizaciji dočka Srpske nove godine, ali da će ta stranka podržati one koji se raduju i poželeti svima srećnu novu godinu. 
Tadić je rekao da će juče obići južnu Srbiju jer se mora posvetiti svim delovima Srbije i voditi računa o harmoničnom razvoju zemlje. 
Štand DS sa Tadićem su obišli i funkcioneri te stranke Nenad Bogdanović, Bojan Stanojević, Dragan Đilas, kao i muzičar Dragoljub Đuričić. (Beta)

Pet miliona evra za zdravstvo
KOSOVSKA MITROVICA, LEPOSAVIĆ – U narednih nekoliko meseci Vlada Republike Srbije uložiće pet miliona evra u cilju poboljšanja pružanja zdravstvenih usluga u domovima zdravlja na Kosmetu i jedinom bolničkom centru koji se nalazi u severnom delu Kosovske Mitrovice.
Ovo se, između ostalog, juče čulo u severnom delu Kosovske Mitrovice, gde je Slobodan Lalović, ministar za rad i socijalnu politiku i odnedavno ministar zdravlja, otvorio Dečju kliniku u krugu kosovkomitrovičkog Zdravstvenog centra i prilikom posete Fabrici infuzionih rastvora u Leposaviću koja će otpočeti snabdevanja zdravstvenih ustanova na Kosmetu, ali i u Srbiji infuzionim rastvorima.
Kako je istakao Lalović, Vlada Republike Srbije ulaže sredstva, ne samo u zdravstvo, već i u privredu, jer KiM je sastavni i neotuđivi deo Republike Srbije.
– Rešenost ove vlade jeste da uz poštovanje međunarodnih akata sačuva Kosmet u okviru Srbije. Ukoliko i bude neko drugačije nametnuto rešenje to će značiti kršenje međunarodnih pravnih akata, međutim, budući da smo stvorili nacionalno jedinstvo i, kako nas očekuje teška borba, siguran sam da će Kosmet ostati neotuđivi deo Republike. Ukoliko i dođe do nekog silom nametnutog rešenja, ranije ili kasnije Srbija će svoju teritoriju vratiti – kazao je Slobodan Lalović.
Kako se čulo u krugu kosovskomitrovičkog Zdravstvenog centra, a prilikom zvaničnog otvaranja Dečje klinike, bolnica u Kosovskoj Mitrovici je jedina srpska zdravstvena institucija koju nisu "oteli Albanci i predstavnici međunarodne zajednice", a po rečima Marka Jakšića, direktora Zdravstvenog centra, u njoj se, osim Srba leče i ostali pripadnici nacionalnih zajednica. Kako je poručio Jakšić, Srbi sa ovih prostora, ali i Republika Srbija nikada se neće odreći ne samo Mitrovice, već ijedne srpske sredine i prostora na kojem su živeli Srbi.
Prilikom posete Fabrici infuzionih rastvora u Leposaviću koja je sa radom počela pre godinu dana, a zbog "nedostatka finansijskih sredstava nije mogla da plasira svoje proizvode", Vuko Antonijević, potpredsednik Koordinacionog centra, inače poslanik Demokratske stranke Srbije, delegiran iz ove opštine, naglasio je da zaslugom ministra Lalovića i novcem koji je obezbeđen iz resornog ministarstva ova fabrika će uskoro dobiti sertifikat za svoje proizvode, a samim tim moći će i da ih plasira ne samo na Kosmetu, već i u Srbiji, s obzirom na to da je jedina ove vrste na Kosmetu, a druga u Srbiji koja se bavi proizvodnjom infuzionih rastvora.
-----------------------------------------------------------
Otvorena Agencija za privredne registre
KOSOVSKA MITROVICA, ZVEČAN - U severnom delu Kosovske Mitrovice juče je svečano otvorena kancelarija Agencije za privredne registre koja je 13. organizaciona jedinica u Srbiji a prva na teritoriji Kosmeta.
Cilj osnivanja kancelarije Agencije za privredne registre za Kosovo i Metohiju je, kako je istakao Dragiša Okolišanov, direktor Agencije za privredne registre, postizanje veće ekonomičnosti, dostupnosti podataka, formiranje jedinstvene baze o registrovanim privrednim društvima i preduzetnicima, finansijskom lizingu i založnim pravima. Jedinstveni sistem registracije privrednih subjekata na teritoriji Srbije omogućiće brže i jednostavnije otpočinjanje obavljanja privredne delatnosti, a poslovnim partnerima dostupne i ažurne podatke, što će doprineti većoj pravnoj sigurnosti u privrednom životu zemlje.

(Ne)moć novinara
Panovizija, lokalna vršačka televizija naterala je veliko preduzeće da prekine proizvodnju dok ne instalira filtere koji bi sprečili dalje trovanje sugrađana. Koji novinar ovakvu priču ne bi poželeo sebi. Ali, čemu bi se više radovao: što je  učinio nešto dobro za ljude sa kojima živi ili što je pokazao moć. I da li bi se upitao zašto je fabrika koja je i ranije znala da truje sugrađane sada odlučila da to više ne čini. Zbog moći novinara? Pa onda Pančevo ne bi ličilo na gasnu komoru pod tmurnim nebom. Zbog probuđene savesti? Zato što je ionako bila planirana prepravka uređaja?
Izvesno je da se novinar Panovizije u svom poslu poslužio Zakonom o slobodnom pristupu informacijama i Rodoljubom Šabićem, poverenikom za informacije. Oni su bili "batina" u njegovim rukama, ili bolje rečeno u rukama građana Vršca  uključujući i radnike fabrike. 
Ali, ta "batina" često je lakša od komarca. Šabić navodi paradoksalan slučaj.  Inicijativa mladih za ljudska prava je od BIA tražila da saopšti broj prisluškivanih ljudi. "Rešenjem sam pre više od godine naložio da BIA saopšti taj podatak.  Objavljivanje prostog, sumarnog statističkog podatka o ukupnom broju prisluškivanih ne može ugroziti nikakav legitiman interes BIA. Ona brojku nije saopštila  iako je u međuvremenu i Vrhovni sud odbacio njenu tužbu. Više meseci kasnije u Crnoj Gori nevladina organizacija MANS je tražila isti podatak i u sporu sa njihovom bezbednosnom agencijom ANB pozvala i na odluku srpskog poverenika. I moja odluka je postala ,međunarodni presedan‘ a da nije izvršena u domaćoj zemlji, pošto je u međuvremenu Upravni sud Crne Gore učinio javnim tražene podatke o broju prisluškivanih i praćenih lica", kaže Šabić i tvrdi da je u Crnoj Gori zahtev MANS imao podršku novinara i medija.
Crnogorski slučaj je klasičan primer zajedničkog rada  javnosti i medija. O toj vezi novinar – javnost Ruža Ćirković, novinarka NIN-a  – za koju postoje dve vrste uticaja, na vlast i na javno mnjenje, kaže: "Lično više volim uticaj na vlast, jer novinari treba da budu transmisija od javnog mnjenja do vlasti, a ne obrnuto. Novinari treba da daju signale vlasti šta treba da radi. Jer, novinari koji su u službi vlasti nemaju ugled ili ga imaju kratko i od toga imaju beneficije".
Transmisija je, međutim, vrlo komplikovana. Jer, ono što javno mnjenje zna, najviše zna iz medija, od novinara.  Dr Jovanka Matić, istraživač u Institutu društvenih nauka, kaže da se veliki uticaj objašnjava time "što smo okupirani medijima i sve što znamo je posredovano njima. Na primer, o Ratku Mladiću veoma mali broj građana ima neposredna saznanja. Sva dolaze preko medija i tako formiramo sliku i to ne samo o njemu nego i druge koje se odnose na Haški tribunal  ili ratne zločine. Mediji osmišljavaju stvarnost, a mi kao publika to možemo da prihvatimo ili da odbijemo". 
Vide  li novinari stvarnu stvarnost, da li znaju da tačno prikažu činjenice, da otkriju sve ono što drugi žele da sakriju? Milan Milošević, novinar "Vremena" kaže: "Kod nas se krše skoro sva pravila novinarstva. Na osnovu istraživanja vidi se da je ova profesija u previranju između formula ratne propagande i ,drži i beži‘. Profesija još nije na putu ozdravljenja. Mnoge redakcije su u teškom položaju, kao i mnogi mladi novinari koji rade honorarno i za mali novac. Novinar mora da bude heroj da bi normalno radio. Ako pokrenu važne teme od toga se napravi manipulacija, odnosno kampanja orkestrirana na drugom mestu". 
Nije teško nabrojati one koji lako mogu da izmanipulišu novinarsko otkriće, da ga "zakopaju" orkestriranom kampanjom: političari, tajkuni, čelnici javnih preduzeća, pripadnici javnih i tajnih policija... jednom rečju vlast. I tu nastaje jedan veliki problem. Jovanka Matić kaže: "Norme novinarske profesije nalažu da se govori o onome što govori vladajuća grupa. To su ideje koje se promovišu kao opšti interes". Jednim svojim delom novinarstvo je osuđeno da bude transmisija vlasti ma koliko mu ta uloga bila mrska.
U činjenici da kod nas nema javnosti, Rodoljub Šabić vidi još jedan razlog za manju moć novinara. "Mi još nemamo javnost kao čvrst, racionalan, na demokratskom vrednosnom sistemu zasnovan skup stavova koji predstavlja moćan korektiv u odnosu na nepoželjne pojave i ponašanje. Mi imamo samo ono što zovemo javnim mnjenjem, što podseća na javnost, ali nije, jer predstavlja pre svega na emocijama zasnovanu kolektivnu reakciju na određene stvari. Kada postoji javnost izveštavanje medija na temu koja govori o nesposobnosti, zloupotrebama ili korupciji, kao verovatan efekat imaće smenjivanje ili odgovornost odgovornih, a  kada postoji javno mnjenje verovatni efekat će biti samo još jedna afera ili skandal. Ovo drugo nam se evidentno veoma često dešava", kaže Šabić.
Političari nikako neće propustiti priliku da kažu kako ih "ubi" prejaka ili neodmerane novinarska reč. Možda je to posledica činjenice o kojoj govori Ruža Ćirković: "Mediji su sudili i presuđivali, što ja ne odobravam, ali kada policija i pravosuđe ne rade dobro onda mediji a naročito tabloidi preuzimaju te funkcije".

Srbima osporeno stanarsko pravo
Od našeg stalnog dopisnikaZAGREB, 13. januara – Nedavna izjava predsednika hrvatske vlade Ive Sanadera – izrečena na prijemu Srpskog narodnog veća u Zagrebu povodom pravoslavnog Božića, kako je "problem stanarskih prava i stambenog zbrinjavanja rešen na najbolji mogući način", te da ga vlada "više neće otvarati, bez obzira na to šta ko o tome mislio" – ozlojedila je pripadnike srpske nacionalne zajednice u Hrvatskoj, kao i mnoge izbeglice
Radi se, podsetimo, o oduzimanju stanova, na koje su imali stanarsko pravo, svim Srbima koji su izbegli iz Hrvatske, jer je to "odsustvovanje" ocenjeno kao neopravdano (a nije im dozvoljeno da se vrate dok je tekao rok za njihov otkup), da bi im se najnovijim vladinim "Programom stambenog zbrinjavanja" ponudilo da – oni koji se vrate u zakup dobiju državne stanove koje neće moći da otkupe, a ni njihova deca neće moći da ostanu u njima posle njih.
Da stvar bude neobičnija, samo dva dana pre tog božićnog prijema SNV-a, predsednik RH Stjepan Mesić je primio delegaciju srpskih izbegličkih organizacija i složio se sa njima da ponuđeni program stambenog zbrinjavanja nije dobar, kao i da se ne mogu izgubiti prava koja proističu iz nekadašnjih stanarskih prava, što u prvom redu znači pravo na stan, kao i na njegov otkup pod istim uslovima kakve su imali i ostali građani Hrvatske.
Nezadovoljstvo Sanaderovom izjavom izražavaju u Srpskom demokratskom forumu u Zagrebu, čiji nam predsednik Veljko Džakula o tome kaže: "Da je ova priča oko stanarskih prava samo balon od sapunice, to je valjda sada svima jasno. Nekima je to bilo jasno i davno pre, tačnije onoga dana kada je Sanaderova vlada prihvatila Račanov model stambenog zbrinjavanja bivših nosilaca stanarskih prava bez mogućnosti da Srbi povratnici pod jednakim uslovima kao i ostali građani otkupe stanove u kojima su živeli pre izbeglištva, ili da za njih dobiju pravičnu naknadu."
Svoju kritiku povodom ovoga u SDF-u usmeravaju i prema SDSS-u, o čemu Džakula kaže: "Sanaderova vlada je to učinila u trenutku kada joj je koalicioni partner bio, a i sada jeste – SDSS. Pa kada Sanader nije hteo da posluša Pupovca, kao svog koalicionog partnera od kojeg mu zavisi opstanak na vlasti – pogotovo sad kada je u svađi s HSP-om – zašto bi poslušao Mesića od kojeg nema nikakve koristi."
Džakula takođe smatra kako je "na pitanju stanarskih prava koalicija HDZ-a i SDSS-a pokazala svu svoju političku apsurdnost i jalovost". "HDZ, a uz njega i njihov koalicioni partner SDSS, doneo je predlog stambenog zbrinjavanja za bivše nosioce stanarskih prava pre nekoliko meseci, a sada taj isti SDSS preko Milorada Pupovca posreduje i urgira kod predsednika Mesića da stane na srpsku stranu protiv vladinog modela stambenog zbrinjavanja koji je donela ista vlada koju SDSS i Pupovac podržavaju i u kojoj imaju svoje državne sekretare i pomoćnike ministara. Ili SDSS misli da su Srbi naivan narod koji veruje u bajke – ili nešto u njihovoj koaliciji sa HDZ-om ne štima", zaključuje on i celu ovu mučnu temu upoređuje s Grimovom bajkom u kojoj se kad odzvoni ponoć sva čarolija raspršuje i pojavljuje ogoljena bundeva s miševima. "Za najveći deo bivših nosilaca stanarskih prava na 24.000 stanova izvan državne brige i za 10.000 stanova na područjima od posebne državne brige priča iz Hrvatske je završena. I to puno ružnije nego što su očekivali, odnosno što su im govorili razni bajkopisci", zaključuje s gorčinom Džakula.

Skoplje ne menja stav
Specijalno za "Politiku"SKOPLjE, 13. januara – Makedonski državni vrh je izaslanika UN i posrednika u sporu oko ustavnog imena Makedonije Metjua Nimica dočekao danas u Skoplju nepromenjenog stava, takozvanom dvojnom formulom. Grčka u bilateralnim odnosima može severnog suseda da imenuje po sopstvenom nahođenju, ali, za komunikaciju sa ostalim svetom ostaje njeno ustavno ime – Republika Makedonija.
Tako je zapravo spor, star koliko i nezavisna Republika Makedonija, ostao tamo gde je i bio pre ove Nimicove posredničke misije, koju je, za razliku od svih prethodnih, inicirala grčka strana. Američki diplomata je iz Atine doputovao danas u podne i u Skoplju, u kabinetu predsednika Makedonije, sa njenim državnim vrhom imao je dvočasovne razgovore, čiji ishod nije saopšten do slanja ovog izveštaja. 
Činjenica da su sastanku sa Nimicom prisustvovali predsednik Branko Crvenkovski, premijer Nikola Gruevski, ministar spoljnih poslova Antonio Milošoski i makedonski pregovarač u sporu sa Grčkom Nikola Dimitrov najbolji je pokazatelj ozbiljnosti s kojom makedonski državni vrh pristupa razrešenju spora oko ustavnog imena Makedonije.
Nimic je u Skoplje doputovao bez uobičajene poruke ili bilo kakvog nagoveštaja o daljem toku pregovora. Njegova opaska da "preimenovanje skopskog aerodroma u "Aleksandar Veliki" ne može pozitivno da se odrazi na ishod pregovora", što je inače bio neposredan povod njegovoj poseti Atini i Skoplju, nije ništa bitno promenila u komunikaciji Skoplja i Atine oko imena Makedonije.
Valja još reći da su gotovo svi makedonski mediji i politički analitičari kritikovali odluku makedonske vlade da pregovore sa Grčkom oko imena zemlje, "oteža glupom odlukom" da baš sada menja ime aerodroma "Skopje".
-----------------------------------------------------------
Revizija antičke istorije
Aleksandar Makedonski - Albanac
Specijalno za "Politiku"SKOPLjE, 13. januara - U aktuelnoj razmeni diplomatskih poruka između Skoplja i Atine oko preimenovanja aerodroma "Skoplje" u "Aleksandar Veliki", umešao se potpredsednik albanske opozicione Demokratske unije za integraciju (DUI), Rafiz Haliti, poručivši obema stranama da se manu daljih rasprava.
Učestvujući u emisiji skopske ALSAT-M televizije, Haliti je rekao da su teze Makedonaca i Grka o pripadnosti velikog vojskovođe pogrešne, jer "prema svim istorijskim podacima Aleksandar Veliki je pripadnik plemena pelazgi, od kojeg potiču i Albanci".
Objašnjavajući dalje da je Veliki Leka (Aleksandar Veliki), poreklom Albanac, Haliti se pozvao na velike umove, rekavši da su o tome pisali istoričari Plutarh, Straboni Matel i geograf Braun.
Sigurno je da Halitijevo "objašnjavanje" antičke istorije neće ništa bitno izmeniti u pomenutom makedonsko-grčkom sporu, ali je takođe izvesno da u međuetničke odnose u Makedoniji unosi novu spornu temu. Ovo tim pre što ovde jednako traju rasprave oko nacionalne pripadnosti Skenderbega; Albanci tvrde da je on njihov nacionalni junak a neki makedonski istoričari da je Đorđije Katriot, alijas Skenderbeg, Makedonac.

Podrška EU uz uslov
BERLIN – Nemački ministar inostranih poslova Frank-Valter Štajnmajer izrazio je uverenje da će predlog izaslanika UN o budućem statusu Kosova dobiti jedinstvenu podršku EU ukoliko bude takav da obezbedi stabilnost Kosova i omogući Srbiji da sačuva obraz. U intervjuu za Drugi program nemačke televizije objavljenom na internet stranici, a koji će biti emitovan danas, Štajnmajer je istakao da je miran, stabilan i privredno uspešan razvoj zapadnog Balkana u interesu EU. 
Nemačka je 1. januara preuzela šestomesečno predsedništvo EU. 
Nemački šef diplomatije je rekao da mu sadržaj "Ahtisarijevog predloga koji će biti podnet posle izbora u Srbiji 21. januara naravno nije poznat", ali je uveren da će predlog biti "sve drugo samo ne neprecizan". "Možda će on (predlog) dati povod za ponešto nezadovoljstva, kako u Srbiji, tako i na Kosovu, ali ništa drugo se ne može ni očekivati. Ako to bude predlog koji garantuje stabilnost Kosova u daljoj budućnosti, i koji na drugoj strani mora da sadrži elemente koji će Srbiji omogućiti da sačuva obraz, onda otprilike možemo da naslutimo koje će elemente da sadrži Ahtisarijev predlog. Mislim da ćemo za takav predlog dobiti široku podršku u EU", rekao je on. 
Na pitanje u kojoj meri je bitno da EU, kada je reč o Kosovu, "govori jednim glasom", nemački šef diplomatije je rekao da je "u zajedničkom interesu EU da na zapadnom Balkanu postoji stabilan, miran i ekonomski uspešan razvoj na bolje". "Zato je moj interes, kao predstavnika zemlje koja predsedava EU, da EU jednim glasom govori o ovoj temi. Svestan sam i toga da za ovaj put kojim sada idemo postoje veće i manje simpatije. Ali siguran sam da će Evropa jedinstveno stati iza predloga gospodina Ahtisarija", naveo je Štajnmajer. 
Nemački šef diplomatije je ukazao i da je EU spremna na to da će "posle podnošenja predloga o statusu Kosova i dogovora članova Saveta bezbednosti UN, pred Evropsku uniju biti postavljena određena očekivanja". 
Reč je o tome da EU "preuzme aktivnosti koje sada organizuje UN i pomogne tako razvoju pravne države na Kosovu". "To neće biti moguće ukoliko mi (EU) na izvesno vreme na Kosovo ne uputimo civilno osoblje za pravosuđe i bezbednost, da bismo pospešili stabilan razvoj", rekao je Štajnmajer.(Beta)

Britanija više nije vojna sila
LONDON – Politika sile koju Velikoj Britaniji preporučuje premijer Toni Bler je "velika zabluda", ocenjuju komentatori u Londonu povodom Blerovog jučerašnjeg govora u kome on tvrdi da Britanija mora da nastavi da ratuje po svetu ako želi da ostane "svetska sila". 
To je, ocenjuje tiražni "Dejli mejl", "zabluda" ne samo zbog toga što vojna sila ne može da reši probleme, kao što su to pokazali ratovi u Iraku i Avganistanu, nego i zbog toga što Britanija više nema vojnu silu. 
List precizira da je izgubila vojnu silu upravo u vreme vlasti premijera Blera koji je svojom politikom doveo oružane snage u moralnu i finansijsku krizu. 
Premijer Bler u svom govoru u mornaričkoj bazi u Plimutu, podseća list, tvrdi da Britanija mora da ratuje kako bi zadržala svoju poziciju u svetu, ali, ističe londonski list, ratovi u Iraku i Avganistanu upravo su umanjili britansku ulogu na svetskoj sceni. 
Komentator londonskog "Indipendenta" ocenjuje da je Blerov govor "labudova pesma" odlazećeg premijera koji želi da nametne svoju ratničku politiku svom nasledniku kako bi pre svega sebe sačuvao od odgovornosti za pogrešne odluke. 
Mnogi novinski analitičari ukazuju da je savremeni svet u znaku sile i da zemlja koja želi da ostane na svetskoj političkoj sceni mora da ima vojnu silu. 
Ali, kako primećuje "Dejli telegraf", problem premijera Blera je u tome što su on i njegova vlada "ponizili" britanske oružane snage i što su Britaniju doveli u poziciju da više nije "respektabilna sila". 
Realnost je potpuno drugačija od one o kojoj govori premijer Bler, primećuje bivši šef Vojne obaveštajne službe vazduhoplovni maršal ser Džon Voker. 
Britanija, ocenio je on, jednostavno ne može da bude "mini Amerika", nema uslova za to. 
Premijer Bler, kaže maršal Voker, "izgleda nije ništa naučio iz iskustava u Iraku", a sada svoje greške želi da prikrije obraćajući se oružanim snagama koje, u stvari, nose teret njegovih grešaka. 
O "slaboj poziciji" Blera, ističe "Indipendent", svedoči i to što je u govoru u Plimutu za "katastrofe u Iraku i Avganistanu" optužio i britanske medije koji, kako tvrdi Bler, "prenose neprijateljsku propagandu".
--------------------------------------------------------------------------
Braun: Ugrožen opstanak države
LONDON – Opstanak Velike Britanije kao države je posle 300 godina postojanja doveden u pitanje, upozorio je juče britanski ministar finansija Gordon Braun. 
U autorskom članku u "Dejli telegrafu" ministar Braun, koji bi u narednim mesecima trebalo da nasledi na premijerskom mestu Tonija Blera, ukazao je na porast separatističkih tendencija u Škotskoj i Engleskoj i preporučio afirmaciju "britanstva" ukoliko se želi izbeći "balkanizacija Britanije". 
Vreme je, smatra Braun, da se javno kaže da je stvaranje Velike Britanije "veliki uspeh" i da je to država koja je primer drugima u svetu kako različiti narodi mogu da žive zajedno i da su samo tako jaki i bogati. 
Separatizam dobija sve veću podršku, ne samo u Škotskoj, nego i u Engleskoj i to u najvećoj meri, kako ocenjuje "Dejli telegraf", zbog rešenja koje je upravo uvela vlada Laburističke partije, čiji je Braun ministar. A Braun se, komentariše list, sada poziva na "britanski patriotizam". 
Braunov "britanski patriotizam" bi, po konzervativnom i desničarskom "Telegrafu", mogao imati podršku među mladim ljudima, jer je jedno istraživanje pokazalo da se trećina mladih oseća pre svega Britancima a ne Englezima, Škotima ili Velšanima. 
Zanimljivo je da u prvim reagovanjima mnogi komentatori ne veruju Braunovom "patriotizmu" i dovode ga u vezu sa njegovim ambicijama da zameni Blera ne mestu premijera. 
Braun je iz Škotske i ako bi se desilo da se Velika Britanija raspadne kao država on ne bi mogao ostvariti tu svoju ambiciju. 
Engleska i Škotska su 15. januara 1707. formirale Veliku Britaniju. 
Vlada premijera Blera, međutim, nije planirala da na bilo koji način obeleži 300 godina postojanja države, što je probudilo mnoge sumnje budući da većinu sadašnjih ministara čine ljudi iz Škotske.(Tanjug)

Rajs: Hajka na iranske operativce
NjUJORK – Akcije američkih vojnika protiv Iranaca u Iraku deo su široke vojne ofanzive koju je, još pre nekoliko meseci, odobrio predsednik Džordž Buš, rekla je državni sekretar SAD Kondoliza Rajs. "Buš je izdao takvu naredbu pre nekoliko meseci", rekla je Rajsova "Njujork tajmsu", pred posetu Bliskom istoku, i ona je generalno povezana sa februarskom ofanzivom SAD protiv šiitskih milicija i sunitskih pobunjenika u Iraku. Rajsova je rekla da je američki predsednik odobrio hajku na iranske operativce pošto su obaveštajne službe, duže vreme, upozoravale na njihovu pojačanu aktivnost, ali i smrtonosnost delovanja. Vojnici SAD su pre nekoliko dana uhapsili čak pet navodnih iranskih diplomata na severu države, tvrdeći da te osobe nemaju diplomatske pasoše, te da su se nalazili u zgradi koja nije zvanično diplomatsko predstavništvo. 
Deo američkih optužbi odnosi se i na kreiranje eksplozivnih naprava koje Iračani postavljaju pokraj saobraćajnica i koje su u poslednje dve godine odnele ozbiljan danak u krvi među trupama iz SAD. Istovremeno, Teheran se optužuje i za naoružavanje Mahdi milicije radikalnog šiitskog lidera Moktade al Sadra i razvoj nuklearnog naoružanja. Rajsova je, stoga, rekla da su akcije protiv Iranaca, suštinski, samo sredstvo zaštite američkih snaga. 
Zatezanje odnosa između Irana i SAD, uprkos upravo suprotnim preporukama "veća staraca" bivšeg državnog sekretara Džejmsa Bejkera, lako bi se, upozoravaju analitičari, moglo pretvoriti u ozbiljan sukob, jer su Amerikanci u Persijski zaliv uputili drugi nosač aviona i protivraketni sistem "patriot", koji se smatra odgovorom na iranske balističke projektile. 
Priznanje Rajsove da SAD vode posebnu akciju protiv Irana usledilo je svega nekoliko dana pošto je portparol Bele kuće Toni Snou izjavio da su priče o tobožnjim planovima za napad na Iran samo "urbana legenda". Magazin "Njusvik" objavio je, još u septembru, da je Pentagon identifikovao nekih 1.100 ciljeva koji se povezuju sa nuklearnim programom Teherana. 
Pritisak na administraciju predsednika Džordža Buša da napadne Iran vrše proizraelski raspoloženi neokonzervativci, koji smatraju da Teheran sve više prerasta u dominantnu državu među muslimanima, preteći istovremeno Vašingtonu u Tel Avivu.
(Tanjug)
--------------------------------------------------------------------------
Buš: Ne odbacivati plan za Irak
VAŠINGTON – Američki predsednik Džordž Buš upozorio je juče demokratsku opoziciju da ne pokušava da ukine fond za rat u Iraku, ocenivši da oni koji se protive novom planu treba da predstave svoj predlog. "Oni koji odbijaju da pruže priliku da se ostvari novi plan imaju obavezu da predlože alternativu, koja bi bila uspešnija. Suprotstavljati se svemu, a ništa ne predlagati je neodgovorno", rekao je Buš u nedeljnom, redovnom radijskom obraćanju naciji. 
Buš je ocenio da novi plan "ima važnu misiju koja će odrediti ishod rata u Iraku". 
Odbacujući zahteve opozicije i američkog stanovništva za povlačenje trupa iz Iraka, Buš je u četvrtak najavio da će u tu zemlju poslati još 21.500 vojnika kako bi sprečio "rušenje" Iraka. "Mobilisao sam više od 20.000 vojnika za Irak. Najveći deo njih, pet brigada, biće raspoređeni u Bagdadu", izjavio je Buš u televizijskom govoru u kojem je izložio svoju novu strategiju u Iraku. 
Agencije podsećaju da SAD sada u Iraku imaju 135.000 vojnika. 
Američke demokrate, koje su jesenas od republikanaca preuzele većinu u Kongresu, odmah su reagovale na Bušovu izjavu i odbacile novi strateški plan predsednika SAD.
(Beta)

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Novi teroristi
Policija u Sinđijangu, zaostaloj pustinjskoj oblasti u kojoj većinu stanovništva čine Ujguri, otkrila je na padinama Pamira, blizu avganistanske i pakistanske granice, jedan logor za obuku islamskih terorista i likvidirala ga, saopštilo je Ministarstvo spoljnih poslova Kine. 
U saopštenju se dodaje da je u ovoj akciji 18 terorista ubijeno, a 17 zarobljeno, dok se jedan broj njih još nalazi u bekstvu. Policija je identifikovala teroriste kao pripadnike "Islamskog pokreta istočnog Turkestana" (ETIM) koji, prema uverenju kineskih vlasti, uživa političku i finansijsku podršku Al kaide Osame bin Ladena. ETIM, inače, ima za cilj obnovu i ustrojstvo "Istočnog Turkestana", države koja je, u legendama, postojala kao postojbina Ujgura, naroda turskog porekla, na prostoru od Crnog mora do Pamira, a u praksi samo kao nepriznata tvorevina u Sinđijangu od 1944. do osnivanja NR Kine 1949. 
Ovo je prvi put posle dve godine, kad su ujgurski teroristi podmetnutom bombom razneli jedan autobus pun putnika i razorili stovarište plina u Urumčiju, da su kineski mediji javili o ponovnim terorističkim akcijama u Sinđijangu. U međuvremenu je vladalo uverenje da je terorizam – u toj oblasti, inače, najčešće povezan sa separatizmom – bio prigušen i uspešno osujećivan, iako se slutilo da nije u potpunosti suzbijen. 
Sada se ispostavlja da je, "zbog još nedovoljno usavršene kontrole na granicama", infiltracija ujgurskih terorista iz susednih muslimanskih zemalja (Avganistana, Kazahstana, Pakistana i Kirgizije) očigledno nastavljena. Izgleda da se teroristička aktivnost obnavlja u "ciklusu", posle svake dve godine, iako su novi teroristi mlađi i manje iskusni od pripadnika militantnih islamskih organizacija koje su u Sinđijangu bile najaktivnije između 1990. i 2000. godine. 
Zarobljeni u Avganistanu 
Islamski pokret istočnog Turkestana (ETIM) jedna je od, prema kineskim tvrdnjama, četrdesetak (!) separatističko-terorističkih organizacija koje su nekad delovale u Sinđijangu, sve dok većina njih nije likvidirana, u okviru intenzivirane borbe protiv međunarodnog terorizma nakon 2000. i u akcijama Šangajske organizacije za saradnju, bezbednosne formacije kojoj pripadaju Kina, Rusija i četiri zemlje centralne Azije. Ta organizacija ima, za jedan od svojih najvažnijih ciljeva, borbu protiv "terorizma, separatizma i ekstremizma", pri čemu se, pod trećim pojmom, najčešće podrazumeva islamski fundamentalizam. 
Za razliku od nekih drugih militantnih organizacija, koje "Amnesti internešenel" i "Hjumen rajts voč" ne svrstavaju među teroriste, nego među borce za slobodu, ljudska prava ili eventualno za samostalnu ujgursku državu, ETIM je, i u UN i u američkom Stejt departmentu, registrovan kao teroristički pokret, povezan sa Osamom bin Ladenom. 
Takva međunarodna kvalifikacija ETIM-a smatra se velikim uspehom kineske diplomatije. Pošto u Sinđijangu ne prave veću razliku između terorista i separatista, Kinezi su sa zapadnim, prevashodno američkim, "dvostrukim standardima" imali više teškoća nego danas, dok Amerikanci nisu u Avganistanu 2001. zarobili trista pripadnika ETIM-a koji su se borili na strani talibana. 
Ulaganja u standard
Posle toga, a posebno od pristupanja Kine međunarodnoj antiterorističkoj koaliciji, i SAD i zapadne organizacije za ljudska prava prihvataju kineske tvrdnje da u Sinđijangu deluju i teroristi, iako u isto vreme veruju – kakav je, čini se, upravo sada slučaj sa otkrićem terorističkog logora na Pamiru – da Kinezi "preuveličavaju" ujgurski terorizam ne bi li tako ublažili sopstvene oštre mere protiv ujgurskih boraca za ljudska i manjinska prava i za veće građanske slobode. "Kina koristi priliku da, u atmosferi posle 11. septembra 2001, prekomerno tvrdi da su pojedinci, koji šire miroljubive verske i kulturne poruke u Sinđijangu, teroristi koji su samo promenili taktiku" – tvrdi se u jednom od poslednjih zajedničkih izveštaja "Amnesti internešenela" i "Hjuman rajts voča". 
Kineske vlasti tvrde pak da su instruktori Al kaide dosad obučili preko hiljadu pripadnika ETIM-a i da se ta praksa nastavlja i posle smrti Hasana Mahsuma, predvodnika pokreta, što logor za obuku terorista na Pamiru najbolje dokazuje. (Mahsuma su, inače, ubili pakistanski vojnici u zajedničkim kinesko-pakistanskim antiterorističkim manevrima, u oktobru 2003, na granici između Pakistana i Avganistana). Pored terorističkih akata u Sinđijangu, kao što su ubistva lojalnih Ujgura, otmice predstavnika vlasti, podmetačine požara u javnim ustanovama i masovne pobune u gradu Jiningu 1997, ovom pokretu se pripisuju i podmetanja eksplozivnih naprava u kineskoj ambasadi u Ankari i konzulatu u Istanbulu, 1997. i 1998, i paljevina kineskog tržnog centra u Biškeku, glavnom gradu Kirgizije, 2000. 
U Sinđijangu je, prema popisu iz 2000, bilo preko 45 odsto Ujgura, 40,6 odsto Hana i 6,7 odsto Kazaha. Sada Ujguri čine, zbog bržeg priraštaja, više od polovine od 19 miliona stanovnika. Svi su muslimani suniti i, za razliku od hanske populacije, koja naseljava gradove, pretežno žive na selu. 
Ne skrivajući dosad preduzete oštre mere bezbednosti, vlasti ukazuju i na velika ulaganja u privredni razvoj Sinđijanga. Procena je, naime, da će viši životni standard i uvažavanje verskih sloboda oslabiti ujgurski separatizam. Za poslednjih četvrt veka, od pokretanja ekonomskih reformi, životni standard na selu u Sinđijangu uvećao se šesnaest puta, a izgrađeno je ili obnovljeno oko 20.000 džamija. Nerazvijena infrastruktura, međutim, još je smetnja prilivu stranih investicija, pa je Sinđijang i dalje "veliko ostrvo u nedođiji".

Dva vrlo teška dolara
Od našeg stalnog dopisnikaVAŠINGTON, januara – Stasale tinejdžere obradovala je ovde okolnost da im je "iz čista mira – skočila cena". Ćaskajući o prelasku Britanca Dejvida Bekama iz madridskog Reala u losanđeleski fudbalski klub "Galaksiju", dobivši 250 miliona dolara za petogodišnji angažman, stigla im je za njih još spektakularnija vest – da je federalni Predstavnički dom glasao da se  poveća minimalna satnica sa 5,15 na 7,25 dolara.Najzad je i vlast priznala da vredimo više nego što smo plaćeni – komentariše ta mladež koja se, po ovdašnjem običaju, školuje uz rad za šta mahom zarađuje "minimalac". Radost je bila preuranjena.
Nešto kasnije su čuli ceo izveštaj. Povišicu tek treba da prodiskutuju senatori i da je parafira šef države, a ako i prođe te testove, primenjivaće se – postepeno – u tri faze: 60 dana po stupanju novog zakona na snagu minimalna satnica će porasti na 5,85 dolara, godinu dana kasnije biće 6,55, a tek kad prođe još 12 meseci "udariće u novi plafon" od 7,25 dolara.
Političko oklevanje
Njihovo čekanje ipak je mnogo kraće od političkog oklevanja. Poslednji put je minimalac, na nacionalnom nivou, povećan 1997. Otad je praktično "zamrznut", kao da su mu zbog nečega izrečene sankcije kojima je izopšten iz postojanog rasta i nacionalnog dohotka i cena.
Zar je za najmoćniju zemlju sveta toliki problem da poveća, makar u skladu sa inflacijom, minimalnu nadnicu, kategoriju uvedenu 1938. – tada u iznosu od 25 centi – pod mandatom predsednika Franklina Ruzvelta i njegovom "Nju dilu" za izlazak zemlje iz velike ekonomske krize, pitaju se i sada mnogi posmatrači. Odgovor se nudi računicom koja, kao i obično kad se radi o nižim slojevima, poprima složenost više matematike.
Uprošćeno, komplikacija izgleda ovako: rast "minimalca" će pokazati vanredno veliku moć jer će "otežati poslovanje malih preduzetnika, zbog čega će oni dići cene robi široke potrošnje, otpustiti mnoge radnike, smanjiti zapošljavanje, a svim tim – povećati nezaposlenost i otežati egzistenciju najsiromašnijeg dela društva". Hoće se reći – povišica će više nauditi nego koristiti onima kojima je namenjena.
To je i logika ovdašnje moćne Trgovinske komore koja zastupa interese poslodavaca. Jedan od Si-En-Enovih voditelja, Lu Dobs, opisuje je kao korporacijsku "lobističku organizaciju koja je dve milijarde dolara uložila u pridobijanje kongresmena pa i predsednika i njegovih činovnika".
Demokratska partija koja od Nove godine ima premoć u Kongresu ističe da je "sramota da milioni Amerikanaca svojski rade a i dalje žive u siromaštvu". Novi lider Predstavničkog doma Nensi Pelosi precizira da  sadašnji "minimalac" iznosi 10.712 dolara godišnje, što je samo nešto više od granice siromaštva – 9.827 dolara za jednu osobu. Procenjuje se, izveštava "Vašington post", da bi kompletirani novi minimalac bio oko 15.000 godišnje i tako poboljšao život 13 miliona radnika, oko devet odsto ukupne radne snage, među kojima su 60 odsto žene.
Ali dva dolara (i deset centi) izgledaju teška kao đulad. Teže ostvariva nego milioni koje primaju pojedinci ili milijarde koje spiska država.
Direktori kompanija u SAD najplaćeniji su na svetu, upravo je ovde objavljeno uz podatak da u proseku takav šef u velikoj firmi zaradi 11,6 miliona dolara godišnje, a prosečan pripadnik radničke klase – 28.300. Pojedini analitičari upozoravaju, prenosi "Kriščen sajens monitor", da bi "rastuća nejednakost mogla da ugrozi i socijalnu stabilnost".  
Udruženje "Prioritetni projekti" podsetilo je naciju i na ogromne troškove rata u Iraku, koji su se približili sumi od 400 milijardi dolara, baš pred ovonedeljni govor predsednika Džordža Buša o "novom pristupu" tom bojištu. Za te pare, navodi se, moglo je da se zaposli šest miliona učitelja, ili izgradi 700 novih škola u svim saveznim državama – ili da se svi vozači besplatno snabdevaju gorivom godinu dana.
Platežni izuzetak
Štošta može na veliko, ali sa ona dva dolara povišice za siromaške stvari idu – vrlo teško. Kao da su mali brojevi, mali poslovi – smetnja velikim računima. Milioni imigranata pečalbara, inače, rade "na crno" i za osetno manju nadnicu od propisanog minimuma.
Ne trpeći odugovlačenje federalnih vlasti, 28 od 50 saveznih država, kao i prestonični Vašington, povisili su minimalnu satnicu iznad "zamrznutog" nacionalnog nivoa. Ispod je ostao jedino Kanzas sa svega 2,65 dolara na sat. 
U mestu Ačison, na granici s Misurijem, Džek Bauer je platežni izuzetak. Zaposlenima u svojoj prodavnici daje – znatno veće "minimalce" nego tamošnji poslodavci.
U njegovoj radnji svaka stvarčica košta samo jedan dolar, pa ipak satnicu plaća dva i po dolara više od komšija koji promeću krupniji kapital. Kao da njemu posao bolje ide nego državi, koja kao globalni "maksimalac" već celu deceniju "nema snage" da podigne lokalni "minimalac".

Povratak Frankenštajna
ŽENEVA, januara – Frankenštajn se, napokon, vratio u Ženevu. Prošle nedelje je, naime, u "Gran teatru" premijerno prikazan spektakl pod tim nazivom. Na scenu ga je postavio Giljerme Botelo, nekadašnji član ovdašnjeg baleta, a inače Brazilac, pa je tako ispalo da je jedan stranac vratio u život kreaturu koju je pre 190 godina prvi put oživeo takođe jedan stranac. To jest – strankinja.Priča kaže da je slavni lord Bajron jednog veoma kišovitog leta 1816. boravio u vili "Diodati" na Lemanskom jezeru kada su mu u posetu stigli pesnik Persi Šeli i njegova verenica Meri Godvin. Pošto, valjda, nisu znali šta bi pametnije da rade, Bajron je predložio da svako od njih napiše jezivu priču. On sam sročio je jednu koja je kasnije poslužila za scenario predstave "Vampiri", a ova je, još kasnije, uzimana i kao jedna od nespornih inspiracija za kreaciju jednog isto tako slavnog lika – grofa Drakule. Meri, koja se nedugo potom venčala s Persijem, pa ostala upamćena kao Šeli, međutim, popila je malo laudanuma i onda smislila Viktora Frankenštajna, naučnika iz ugledne ženevske familije, koji je od leševa sa lokalnog groblja uspeo da sklepa nešto nalik na čoveka, dakle lik koji i danas tumara našim snovima, doduše onakav kakvim ga je stvorio tek Borios Karlof, u onom filmu iz 1931…
Istorija stranaca naseljenih u Švajcarskoj time se, dabome, nipošto nije okončala. Ona je, štaviše, upravo ovih dana obogaćena i novim stranicama posvećenim, ovoga puta, jednoj slavnoj rok zvezdi. Džoni Holidej je, naime, nedavno odlučio da dobije novu domovinu, ali je njegovo preseljenje u skijaški centar Gštad izazvalo velike potrese koji su uzdrmali čak i najviše državne vrhove – kako u Francuskoj, tako i u Švajcarskoj, pa i šire.
Džoniju je, naime, dojadilo da bezmalo dve trećine prihoda stavlja u državnu kasicu, pa je sa lokalnim vlastima iz kantona Bern uspeo da isposluje po njega osetno povoljniji poreski aranžman. Kakav je on sasvim precizno, to niko ovde nije baš voljan da saopštava, mada se zna da uslovi svakako nisu prestrogi: dovoljno je da rezident u toj zemlji provede tri meseca neprekidno, ali i da u nekoj drugoj zemlji ne provede više od šest meseci, bez prekida. I to je to.
Roker u kolibi
Bilo kako bilo, tek, roker je kupio jednu poveću kolibu na brdu i isplanirao da u njoj svake godine provede šest meseci i jedan dan. To će mu omogućiti da ga – uprkos tome što će, kako sam reče, uvek "ostati Francuz" – u Francuskoj ne jure poreznici, budući da je on, je li, Švajcarac. Francuzi su se zbog svega toga grdno deprimirali: zar njihov idol to da im priredi. "Ne razumem kako neko može da kaže da ostaje Francuz, a pri tom odbija da plaća doprinose za (francuske) škole, bolnice, puteve, policiju, vatrogasce"… vajkala se, recimo, ovih dana u časopisu "Voasi" jedna razočarana čitateljka, nesvesna toga koliko se dotični za svog života baš toga naplaćao, dok su francuski zvaničnici, očito, negodovali na mnogo direktniji način.
Pravu lavinu polemika izazvao je tako Arno Montenbur, portparol Segolen Roajal, socijalističkog kandidata za novog predsednika Francuske, koji se nedavno u medijima prosto ostrvio na "poreske rajeve" među koje je uz Švajcarsku svrstao i Luksemburg, Lihtenštajn, Monako, pa i grad London. Montenbur je, međutim, sve pomenute iznervirao tek time što se založio za konfrontaciju sa "ovim teritorijama" po ugledu na jedan De Golov dekret iz 1963. (koji se odnosio na Kneževinu Monako), dakle za formiranje "bloka" protiv "izvesnih područja" koja "pljačkaju susede".
Irak sa Alpa
Razume se da su reakcije suseda na to bile – promptnog karaktera.
Oglasila se čak i Mišel Kalmi-Rej, predsednica Švajcarske. O tome hoće li švajcarski poreski zakoni biti promenjeni odlučuje švajcarski narod i nema potrebe da nam se daju saveti o tome, rekla je ona ocenjujući da bi "Francuska morala da nam se obraća sa više respekta". Ministar Hans-Rudolf Merc je bio još izričitiji: "Napad na kantonalne poreze jeste napad na suverenitet naše zemlje", rekao je on, dok su Luksemburžani za francuskog kritičara rekli da je "ispao iz šina" i podsećali na stav svog premijera Žan-Klod Junkera koji je već pozivao kolege (iz EU) da prestanu da govore o Švajcarskoj kao o "Iraku sa Alpa"…
Mišel Derober, generalni sekretar udruženja privatnih banaka Švajcarske, pak, osetio je potrebu da razjasni neke stvari. Prvo to da načela koja je EU usvojila na temu harmonizacije poreskih propisa (no samo za preduzeća) za Švajcarsku, kao nečlanicu, dabome, ne važe. I drugo, da zbog protivljenja mnogih članica, a pogotovo Britanije, EU nikada nije ni uspela da donese ma kakav propis o ujednačavanju poreskih obaveza fizičkih lica, te da stoga čak i unutar Unije, a kamoli van nje, "svako može da čini šta mu je god volja". Pa što ne bi i Švajcarska – zemlja u kojoj se stranci koji su joj zbog poreskih olakšica pristupili smatraju "motorom ekonomskog razvoja" – čije su vlasti vazda bile voljne da s milionerima sklapaju specijalne poreske nagodbe. 
Rezultat: samo u Kantonu Vo – u kome je, uzgred, nekadašnji svetski prvak u automobilizmu Mihael Šumaher, u mestu Glan, za 35 miliona franaka sagradio skromnu vikendicu – trenutno živi 1.120 ovakvih Švajcaraca, kadrih da uprkos svim popustima ostave oko 90 miliona franaka godišnje. Sledi Ženeva sa 577 stranaca od kojih godišnje stiže oko 60 miliona franaka. Među njima su, recimo, i teniserka Ameli Morezmo, glumac Alen Delon i mnogi drugi, poput Karla Pontija, sineaste, koji u svojoj rodnoj Italiji nije nikada mogao da dobije razvod braka pa je, između ostalog, i zbog toga sa svojom Sofijom (Loren) živeo baš ovde, sve do pre neki dan – kada se preselio na onaj svet.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>