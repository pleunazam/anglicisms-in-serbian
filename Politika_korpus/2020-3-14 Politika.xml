<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2020-03-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2020/03/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="zdravlje">
Korak ka vanrednom stanju - Vulin traži da Vučić „preduzme neophodne mere na zaštiti stanovništva”
U skladu sa Ustavom Republike Srbije ministar odbrane Aleksandar Vulin, zbog ugrožene bezbednosti građana Republike Srbije na najvećem delu teritrije naše zemlje, uputio je pismo predsedniku Aleksandru Vučiću u kojem zahteva od predsednika da, u skladu sa ustavnim ingerencijama, preduzme sve neophodne mere na zaštiti stanovništva, javlja RTS.
Predsednik Srbije Aleksandar Vučić prethodno je danas, govoreći o zdravstvenoj krizi u Srbiji izazvanom pandemijom koronavirusa, izjavio da ne isključuje mogućnost uvođenja vanrednog stanja.
„Vanredno stanje se uvodi ukoliko ministar odbrane pošalje vrhovnom komandatu, predsedniku države, pismo da je ugrožena bezbednost države, zatim ga šaljemo u skupštinu, ali, pošto je zabranjeno okupljanje više od 100 ljudi, moguće je da predsednik Srbije, predsednik skupštine i vlade, zajedničkim, trostrukim potpisom uvedu vanredno stanje. Onda znate šta to znači. Ako se uvede vanredno stanje nema više kafića, barova, bisokopa, pozorišta, već vojska na ulice, zna se šta na granici. I tako dalje”, objasnio je on na konferenciji za štampu upitan da li će biti uvođenja vanrednog stanj i da li se o tome trenutno razmišlja.
Vanredno stanje, prema njegovim rečima, podrazumeva najteže moguće mere. „Vanredno stanje zahteva potpunu izolaciju”, rekao je Vučić.
Moguće značajno ugrožavanje zdravlja stanovništva
Ministar odbrane Aleksandar Vulin obratio se predsedniku Republike i vrhovnom komandantu Vojske Srbije Aleksandru Vučiću i dostavio mu procenu rizika i pretnji nakon pojave zarazne bolesti Covid 19, saopštilo je Ministarstvo odbrane. Ministar Vulin se tim povodom obratio građanima Srbije:
 
Poštovani građani Srbije, na osnovu odredbe člana 88 stav 2 Zakona o odbrani, Ministarstvo odbrane se obratilo predsedniku Republike Srbije i vrhovnom komandantu Vojske Republike Srbije gospodinu Aleksandru Vučiću i dostavilo  mu procenu rizika i pretnji po bezbednost Republike Srbije i njenih građana.
Nakon pojave zarazne bolesti Covid 19 koja je izazvana virusom SARS Cov 2 i pored do sada preduzetih mera od strane nadležnih organa i organizacija, a polazeći pre svega od dešavanja na globalnom nivou i proglašenja globalne pandemije Covid 19 od strane Svetske zdravstvene organizacije, procena je da bi dalje širenje Covida 19 moglo značajno ugroziti zdravlje šire populacije stanovništva, a time dovesti u pitanje normalno odvijanje života u Republici Srbiji, uključujući funkcionisanje njenih institucija, javnih službi i privrede.

Iz navedenih razloga rizici i pretnje po bezbednost Republike Srbije i njenih građana zahtevaju donošenje hotnih mera iz nadležnosti predsednika Republike Srbije.
 
Predsednik Republike Srbije je primio procenu Ministarstva odbrane i sada je na njemu da odluči kako i na koji način će iskoristiti svoja ustavna ovlašćenja i staviti u funkciju očuvanje života i zdravlja svih građana Srbije sve službe bezbednosti u našoj zemlji. Građani Srbije, budite uz svoju zemlju, uz svoju državu. Živela Srbija, navodi se u izjavi ministra Vulina dostavljenoj medijima.
Predsedniku dostavljena procena rizika, potrebne hitne mere
Ministar odbrane Aleksandar Vulin izjavio je da je to ministarstvo dostavilo predsedniku države i vrhovnom komandantu Vojske Srbije Aleksandru Vučiću procenu rizika i pretnji po bezbednost Srbije i njenih građana koja zahteva donošenje hitnih mera iz njegove nadležnosti.
„Procena je da bi dalje širenje koronavirusa moglo značajno ugroziti zdavlje šire populacije stanovništva a time i dovesti u pitanje normalno odvijanje života u Srbiji, uključuju i funkcionisanje njenih institucija, javnih službi i privrede”, saopštio je Vulin na TV Pink.
Kako je Vulin rekao, iz navedenih razloga rizici i pretnje po bezbednost Srbije i njenih građana zahtevaju donošenje hitnih mera iz nadležnosti predsednika Srbije.
„Predsednik je primio procenu Ministarstva odbrane i sada je na njemu da odluči kako i na koji način će iskorisiti svoja ustavna ovlašćenja i staviti u funkciju očuvanja života i zdravlja svih građana Srbije sve službe bezbednosti u našoj zemlji”, rekao je Vulin, prenosi Beta.
Vučić: Pobedićemo zajedno ovu pošast
Predsednik Srbije Aleksandar Vučić poručio je na svom instagram profilu da moramo da se borimo i zajedno pobedimo pošast pred kojom smo se našli.
„Moramo da se borimo, pobedićemo zajedno ovu pošast”, napisao je Vučić na instagram profilu.
U nedelju odluka o upotrebi vojske u civilne svrhe
Predsednik Srbije Aleksandar Vučić u nedelju će doneti odluku o tome da li će biti uvedena upotreba Vojske Srbije u civilne svrhe, saznaje Tanjug.

U kojim gradovima Srbije ima zaraženih koronavirusom
Ministar zdravlja Zlatibor Lončar rekao je da pacijenata zaraženih koronavirusom ima u Beogradu, Pančevu, Novom Sadu, Kikindi, Nišu, Kragujevcu, Čačku i Zrenjaninu.
Lončar je, na konferenciji za štampu, kazao da ima 12 pacijenata na infektivnoj klinici u Beogradu, četiri u Novom Sadu, od toga jedan u ozbiljnom stanju na respiratoru, jedan u Pančevu, pet u Nišu, i jedan u Kragujevcu.
„To su svi ležeći i plus pacijenti koji su kod kuće i u dobrom stanju. Kada su kod kuće nama je to cilj, a to je moguće za sve kada nemaju kliničku sliku da moraju biti u bolnici. Njihovo stanje se prati i ako se promeni, istog trenutka se pozivaju i dolaze u infektivnu”, objasnio je on.
Što se kaznene politike tiče za one koji se ne pridržavaju odluke o kućnoj izolaciji, rekao je da je predviđeno od tri meseca do tri godine zatvora. To je po zakonu definisano i ozbiljna neodgovornost, nepoštovanje ako izlaze i ugrožavaju ljude, podvukao je on, prenosi Tanjug.

Zbog virusa kovid 19 zatvaraju se tržni centri u Severnoj Makedoniji
Skoplje - Vlada Severne Makedonije uvela je nove dodatne mere za sprečavanje širenja koronavirusa, nakon što je potvrđeno još šest slučajeva i ukupan broj se popeo na 19.
„Zatvaraju se svi kopneni granični prelazi u Severnoj Makedoniji, osim Tabanovca, Deve Bair, Ćafasana, Bogorodice i Blaca i prekida sa radom aerodrom u Ohridu, 48 sati od donošenja ove mere”, rekao je ministar zdravlja Venko Filipče na konferenciji za novinare.
Kako je istakao, sada se zabranjuje ulazak na teritoriju Severne Makedonije i strancima iz zemlja sa srednjim rizikom, uz dosadašnju zabranu ulaska iz zemlja sa visokim rizikom po spisku Svetske zdravstvene organizacije.
Vlada Severne Makedonije je odlučila da se zatvore sve prodavnice u svim tržnim centrima (molovima), osim supermarketa, prodavnica sa hranom i apoteka, a u potpunosti da se zabrani rad kafea, restorana, klubova, kladionica, kazina.
„Svi ostala pravna lica mogu da rade i prodaju na alternativan način, preko onlajn narudžbe i telefonskog naručivanja i da dostavljaju proizvode”, rekao je Filipče, dodajući da to odnosi i na ugostiteljske objekte koji pripremaju hranu.
Ministar zdravlja je rekao da je pet novoobolelih iz Debra, odakle je i najveći broj zaraženih, dok je šesti slučaj Makedonka koja je doputovala iz Barselone. U Severnoj Makedoniji sada je virusom kovid 19 zaraženo 18 osoba, dok je prvozaražena pacijentkinja izlečena i biće puštena u ponedeljak, prenosi Beta.

Stariji muškarac prva žrtva koronavirusa u Sloveniji
Ljubljana - Stariji muškarac preminuo je od koronavirusa u bolnici u Ljubljani i to je prva žrtva kovid-19 u Sloveniji, javlja STA.
Veruje se da je on imao zdravstvenih problema i ranije. Zaražen je u Metlici, gde je inficirano i nekoliko štićenika staračkog doma, prenosi Tanjug.

Kineski fudbaleri beže iz Španije od koronavirusa
Madrid - Fudbaleri kluba iz Vuhana, koji su prvobitno zadržani u Španiji zbog epidemije koronavirusa u njihovoj zemlji, će se vratiti u Kinu kako bi pokušali da pobegnu od virusa koji se brzo širi Evropom.
Fudbaleri Vuhan Džala skoro mesec i po dana borave u Španiji, gde su došli na pripreme. Oni nisu mogli da se vrati u Kinu zbog zabrane ulaska u zemlju, ali se danas ipak vraćaju kući, pošto se situacija u Španiji pogoršala.
Kineska ekipa je sredinom februara trebalo da otputuje iz Španije, ali je tada odlučeno da do kraja marta ostanu u južnom delu zemlje. Međutim, plan je ove nedelje promenjen zbog porasta zaraženih u Španiji i Evropi.
„Stvari su sada dobre u Kini. Kineska liga će najverovatnije startovati početkom maja. Moraćemo da idemo u karantin kada stignemo, pa što pre krenemo iz Španije, bolje za nas”, rekao je trener kineske ekipe Hose Gonzales.
Ekipa će prvo otići u Šenžen, gde će nastaviti pripreme uoči početka kineske Super lige. Takmičenje je trebalo da počne 22. februara, ali je suspendovan početak zbog virusa. U Vuhanu je izbio novi virus i brzo se proširio na ostale zemlje, pa je sada zaraženo više od 145.000 ljudi, a umrlo je 5.400 širom sveta.
Nijedan od fudbalera Vuhan Džala nije bio zaražen kada je ekipa došla u Španiju, ali je baka jednog od njih umrla od posledica koronavirusa. Španske vlasti saopštile su da je zaraženo više od 5.700 ljudi, ali da se očekuje da brojka dostigne 10.000 u narednim danima, prenosi eta.

Pacijent pušten iz KC Vojvodine nije imao koronavirus
Pokrajinski sekretar za zdravstvo Zoran Gojković objasnio je da jedan pacijent koji je pušten iz KC Vojvodine nije imao koronavirus.
„Mi svaki dan održavamo konferencije, molimo građane da nas slušaju. Pacijent nije izlečen, jer nije ni imao koronavirus i ne treba praviti senzacionalističke priče. Lečenje od ovog virusa je dugotrajan proces i ne može da se reši preko noći”, rekao je Gojković za TV Pink.
Govoreći o stanju četvoro pacijenata koji leže u KC Vojvodina, Gojković je rekao da je njihovo stanje nepromenjeno od kako su hospitalizovani sa, kako kaže, „delimičnim poboljšanjem”.
Prema njegovim rečima, epidemiloška situacija u Srbiji je pod kontrolom i dodaje da u se u Vladi Srbije ceo dan održavaju sastanci sa kriznim štabom, radnim telima, epidemiolozima, infektolozima i pulmolozima, te da se stanje analizira iz sata u sat.
Gojković ističe da je Srbija izdržala „prvi udar” od pojave koronavirusa, dodajući da za osam dana, od kada je prijavljen prvi slučaj u našoj zemlji, imamo samo 41 zaraženu osobu.
„Sada ulazimo u drugu fazu, a to je faza u kojoj nam je najneophodnija svest građana da svi oni koji su imali kontakt sa zaraženima ili imaju blage simptome respiratorne infekcije ostanu kod kuće i da se samoizoluju kako se zaraza ne bi širila”, poručio je Gojković.
Ističe da zbog toga zdravi ljudi moraju da jačaju svoj imunitet kroz bolju ishranu i više sna, kako bi se organizam lakše izborio sa virusom.
„Ukoliko to radimo, mi nećemo imati problema, nećemo razvijati teže kliničke slike. Teže kliničke slike se dešavaju samo, i najčešće, kod starijih pacijenata, njih moramo da zaštitimo, oni su meta koju mi štitimo i to je osnovno u ovoj drugoj fazi”, naglasio je Gojković, prenosi Tanjug.

Tri nova slučaja u RS, ukupno 21 u BiH, karantin na granici
U Republici Srpskoj su potvrđena još tri slučaja zaraze korona virusom, čime je ukupan broj zaraženih u tom entitetu BiH povećan na 18, dok je u celoj BiH potvrđen 21 slučaj zaraze.
Najviši zvaničnici RS na sastanku sa srpskim članom Predsedništva BiH Miloradom Dodikom i predsedavajućim Saveta ministara BiH Zoranom Tegeltijom, zaključili su da se zbog korona virusa mora pooštriti sistem kontrole granica, čak i za državljane BiH.
„Predlažemo da se na granicama uspostave naselja sa vojnim šatorima za naše građane koji će tu boraviti 14 dana”, kazao je Dodik. On je kazao da karantin neće biti fokusiran na vozače kamiona i autobusa, koji će se, kako je naveo, tretirati na poseban način.
„Za ovo sam dobio podršku druga dva člana Predsedništva BiH”, rekao je Dodik i dodao da na tome raditi i Oružane snage BiH kako bi se šatori što pre podigli. Prema njegovim rečima, šatorska naselja će biti postavljena do kraja sledeće sedmice, a očekuje se i postavljanje karantinskih objekata na aerodromima.
„Čekaju nas teških mesec i po dana. Smanjiće nam se ekonomija, biće problema, ali ćemo kao društvo videti kako ćemo”, rekao je Dodik. Još je kazao da će hranu i ostale troškove građana koji budu boravili u tim šatorima sami snositi.
Predsednica Republike Srpske Željka Cvijanović izjavila je da će već od ponedeljka staviti na raspolaganje šatorska naselja kako bi uveli više reda.
„Ne možemo da se oslonimo samo na savest građana”, kazala je ona, ocenivši da „građani nisu dovoljno disciplinovani i da nas može spasiti samo gvozdena disciplina”, prenosi Beta.

Zabrana ulaska u Srbiju i Francuzima, Nemcima, Slovencima, Austrijancima...
Vlada Srbije je donela odluku da se stranim državljanima koji dolaze iz Francuske, Nemačke, Slovenije, Austrije, Španije, Grčke i Švajcarske privremeno zabrani, odnosno ograniči ulazak i kretanje radi zaštite od korona virusa.
S obzirom na to da je došlo do povećane kupovine osnovnih životnih namirnica i sredstava za higijenu, što je u prodavnicama uzrokovalo nestašicu određenih proizvoda, članovi vlade doneli su Odluku o privremenoj zabrani izvoza osnovnih životnih namirnica i sredstava za higijenu, saopštila je vladina Kancelarija za saradnju sa medijima.
Ova mera vlade uvodi se kako bi se sprečila nestašica i stanovništvo u svakom momentu imalo na raspolaganju potrebne namirnice u prodavnicama i trgovinskim lancima.
Privremena zabrana ulaska u Srbiju ostaje za strane državljane koji su boravili u Kini, Koreji. Precizirano je da se ona odnosi isključivo na osobe koje su boravile u provinciji Hubej, gradu Degu i provinciji Severni Gjongsang Republike Koreje.
Takođe ostaje na snazi zabrana privremenog ulaska u Republiku Srbiju za strane državljane koji su boravili u Italiji, Islamskoj Republici Iran i Rumuniji, prenosi Tanjug.

Bez vakcine još godinu dana
Predstavnici Srbije učestvovali su juče putem video-linka u međunarodnoj video-konferenciji Kine i zemalja centralne i istočne Evrope o suzbijanju posledica kovida 19. U Palati „Srbija” okupili su se predstavnici Vlade Srbije kao i najvažnijih zdravstvenih ustanova kako bi razmenili iskustva, savete i znanje sa najvećim stručnjacima iz Kine.
Posle tromesečne borbe protiv virusa korona, kineski stručnjaci su na usluzi ostatku sveta. Pomoć u materijalu, opremi, ljudstvu, već su uputili u Italiju, a juče su organizovali ovu veliku značajnu konferenciju. Najvažnije teme o kojima je bilo reči jesu: prevencija, tok lečenja i utvrđivanje posledica ove bolesti.
Kineski stručnjaci koji su učestvovali u konferenciji podsetili su da farmaceutske kompanije rade na pronalasku vakcine protiv virusa korona, ali da je za to neophodno najmanje godinu dana. Takođe, naglasili su da je vrlo značajno poštovati disciplinu i prihvatiti pravilo samoizolacije i zabranu masovnih okupljanja.
Na konferenciji su, kako je saopštila Vlada Srbije, prikazane prezentacije o procedurama i instrukcijama za sprovođenje svih poslova iz oblasti zdravstvene zaštite, kao i o načinu sprovođenja protokola. Kineski učesnici predstavili su način širenja i razvoja opasnog virusa, počev od pojave prvog slučaja. Prikazana je i starosna i rodna statistika zaraženog stanovništva.
Inače, predstavnici Srbije koji su učestvovali u konferenciji nisu nosili zaštitne maske za razliku od kineskih državljana koji žive i rade u našoj zemlji, a koji su prisustvovali ovom događaju.
Na pitanje novinara ko pravilno postupa, gosti koji su stavili maske ili domaćini, direktor Infektivne klinike Kliničkog centra Srbija Goran Stevanović izjavio je da je procena stručnjaka da u našoj zemlji nošenje maske još nije obavezno.
– Procena kineskih vlasti i njihove epidemiološke službe jeste da je ta mere potrebna. Da li će se situacija promeniti i u Srbiji za dan, dva videćemo – izjavio je Stevanović za medije.
Naglasio je da su Kinezi izuzetno disciplinovan narod, da poštuju preporuke svoje vlade i kada su na teritoriji Kine i kada izađu iz zemlje.
– Najbolju saradnju smo imali sa pacijentima koji su kineskog porekla. Svaku preporuku koju su dobili od svojih vlasti ili od naših lekara i epidemiologa su apsolutno ispoštovali, što nije uvek slučaj sa našim građanima – naglasio je direktor Infektivne klinike.
Stevanović je istakao značaj jučerašnje konferencije navodeći da su naši stručnjaci već imali direktne kontakte sa kolegama iz Kine, zahvaljujući angažovanju srpskih vlasti i kineske ambasade. Podsetio je da Kine ima najveći broj obolelih, ali i da je najuspešnija u kontroli ove bolesti.
Savetnik ambasadora Kine u Srbiji Jišu Tjan izrazio je zadovoljstvo što Kina zajedno s Vladom Srbije i zdravstvenim institucijama organizuje video-konferenciju o daljim merama suzbijanja novog virusa korona.
– Svet je danas kao jedna kuća i zbog toga moramo da delujemo solidarno, da preduzimamo zajedničke akcije i pružimo napore da pobedimo taj virus na dobrobit čovečanstva – rekao je Jišu Tjan, a preneo Tanjug.
Kina, kaže, maksimalno daje doprinos kako bi se virus što pre suzbio, a današnje organizovanje video-konferencija između Kine i svih zemalja centralne i istočne Evrope, u okviru platforme „17 plus 1”, takođe je jedan od načina borbe.

U Srbiji još 5 zaraženih koronavirusom - ukupno 46
U Srbiji je potvrđeno još pet slučajeva zaraze korona virusom, tako da je ukupan broj zaraženih porastao na 46, saopštio je večeras ministar zdravlja Zlatibor Lončar. Ministar je na konferenciji za medije u Vladi Srbije kazao da je danas u Srbiji testirano 12 ljudi i da je pet bilo pozitivno.
U Beogradu ima 12 pacijenata svi su trenutno stabilni, u KC Niš pet pacijenata, svi su dobro i jedan pacijent u Kragujevcu, takođe dobro. Niko od njih nije na respiratoru, rekao je Lončar. Pokrajinski sekretar za zdravstvo Zoran Gojković rekao je da je u KC Vojvodine četvoro pacijenata.
Dva su u znatno poboljšanom stanju, jedan pacijent i to je u ovom trenutku najteži pacijent u celeoj Srbiji je i dalje na mehaničkoj ventilaciji, i četvrti je isto u težem opštem stanju, ali za njega još nije potreban respirator, kazao je on.
Pacijent u Pančevu je stabilnog opšteg stanja i ono je u blagom poboljšanju. Svi oni koji su bili u kontaktima za koje je naložena izolacija u kućnim uslovima, nam se već osmi dan ne javljaju da imaju ozbiljnije znake bolesti, rekao je Gojković, prenosi Tanjug.
Lončar najavio delovanje protiv zloupotreba
Ministar zdravlja Zlatibor Lončar najavio je delovanje države protiv onih koji zloupotrebljavaju aktuelnu situaciju i žele da se obogate. Lončar je, na konferenciji za novinare, kazao da postoji dosta pritužbi građana u vezi zloupotrebe.
„Jedna je zloupotreba od strane onih koji drže apoteke, koji formiraju cene za onu robu koja je tražena, kao što su maske, dezinfekciona sredstva i slično. Dobio sam više dokaza i primera gde su mi slikali račun i proizvod koji su kupili”, objasnio je ministar.
Lončar je kazao da ono što može da uradi država jeste da šalje nadležne inspekcije. Zamolio je građane da prijave takvu vrstu zloupotrebe i najavio je da će ministra trgovine Rasima Ljajića zamoliti da otvori posebnu telefinsku liniju za prijave.
Istakao da je da postoji vrsta neodgovornosti da ljudi koriste priliku da se obogate, što je krajnje tužno. Građani, kako je podvukao, ne zaslužuju da budu žrtve i da se njihova muka koristi.
Dalja zloupotreba, dodaje Lončar, su ljudi koji dolaze i kupuju ogromne količine svega, ne ostavljajući za druge. „Apelujem da budemo solidarni i da drugi žele da uzmu nešto za sebe”, kazao je Lončar. Istakao je da će prioritet države biti da reaguje na ove vrste zloupotrebe.
Dolaze eksperti iz Kine
Kada je reč o ekspertima iz Kine, kazao je da očekuje da će u najskorije vreme doći u Srbiju, ali da je trenutno, svakako prioritet Italija, posto je tamo dramatičnija situacija. Što se lekova za reumatska oboljenja tiče, koja se pominju da pomažu, Lončar je kazao da je krajnje neodgovorno napamet pričati o nekom proizvodu, dok nema dovoljno dokaza.
Ministar je ukazao da kada se neki lek ispita mora postojati dovoljno studija i rezultata, i da bi svaka druga priča ispala reklama nekog proizvoda. Kaže da su srpske vlasti proverile lek koji se pominje, i da ga ima u Srbiji.
Taj lek, objašnjava, može da se daje u određenim indikacijama, kada su striktno rezultati kakvi treba da budu. Svaki lek ima dobre loše osobine, rekao je on.
„Molim građane da shvate. Nama je bezbednost ljudi i zdravlje na prvom mestu. Moramo da vodimo računa o tome. Moramo da se pridržavamo onoga što je dokazano i što će najmanje naškodoti ljudima. Nemamo nikakav problem i otvoreni smo za sve novine koje daju rezultate. Lekove koje imamo daćemo, ako ih nema, nabavićemo. Poslušaćemo ljude iz Kine i njihova iskustva primenjivati”, objasnio je on.
Kada je reč o kineskom državljaninu koji je oboleo, rekao je da je rekonstruisano njegovo ponašanje i kretanje, i da su epidemiološke službe uradile sve što iziskuje situacija.
„Da nije bilo tako, videlo bi se po broju infekcija”, podvukao je Lončar.
Kazao je da je taj čovek na infektivnom odeljenju, da je stabilan i bolje nego što je bio, a situacija se prati dalje, jer još nije prošlo 14 dana od njegove infekcije, prenosi Tanjug.
Preuređenje zgrada u bolnice
Srpski lekari i predsednik Srbije, Aleksandar Vučić, u stalnoj su komunikaciji sa kineskim kolegama, odnosno predsednikom Kine u vezi sprečavanjem širenja korona virusa, rekao je večeras ministar zdravlja Zlatibor Lončar.
Naveo je da je u tu svrhu u petak održana video konferencija sa kineskim kolegama tokom koje su, kako je rekao, dobijene veoma značajne informacije o njihovim iskustvima u borbi za zaustavljanje korona virusa.
Lončar je na konferenciji za novinare u Vladi Srbije rekao da ta komunikacija nije jedina i da postoji od prvog dana kada se virus pojavio u Kini, odnosno kada su počele posledice pojavljivanja virusa.
„Mi smo direktno na vezi sa kineskom ambasadorkom i preko nje sa svim drugim relevantnim ljudima u Kini. Od samog početka dobijamo neophodne informacije o njihovim iskustvima. Jučerašnja video konferencija je bila samo nastavak te komunikacije”, rekao je Lončar.
Kazao je da se očekuje da kineski eksperti dođu u Srbiju i sve u vezi sa tim i drugim vidovima saradnje je već, kako kaže, dogovoreno.
Upitan da li se razmišlja o izgradnji bolnice u Srbiji za obolele, Lončar je rekao da se razmišlja o svakom scenariju i sve će, dodao je, zavisiti od razvoja situacije.
„Kako se bude razvijala situacija, mi ćemo se tako ponašati i raditi. Nisam siguran da mi možemo da izgradimo bolnicu kao što je učinjeno u Kini, ali možemo da preuredimo i prenamenimo druge zgrade da nam posluže u te svrhe”, kazao je ministar.
O detaljima video konferencije sa kineskim stručnjacima više detalja je izneo pokrajinski sekretar za zdravstvo, Zoran Gojković, koji je učestvovao u tom video razgovoru i istakao da je ta video konferencija bila duga i veoma korisna, jer se pričalo o sveukupnom pristupu ne samo za aspekta medicinske struke, već zbrinjavanja pacijenata i svim drugim okolnostima.
„Maksimalno otvoreno, dali su nam sve podatke, informacije o pitanjima za koja smo bii zainteresovai. Značajno u nam pomogli u opredeljenju za ovu situaciju, razgovarali smo izuzetno dugo o svim relavantnim pitanjima”, rekao je Gojković i dodao da će takva komunikacija biti nastavljena.
Upitan o obolelom državljaninu Kine, koji je stacioniran u Beogradu, Lončar je rekao da ne može da iznosi njegove lične podatke, da je on tretiran, da je rekonstruisano kompletno njegovo ponašanje i kretanje, te da je s tim u vezi odrađeno kompletno epidemiloško istraživanje koje takva situacija zahteva.
„Da nije urađeno tako, znali bismo, videlo bi se po broju ljudi koji su pozitivni. Čovek je na Infektivnoj kllinici, stabilan je i bolje nego što je bio, što je nama najvažnije. Svi njegovi kontakti su identifikovani i oni su u izolaciji, odnosno pod nadzorom, jer još nije prošlo 14 dana od kada se saznalo da je pozitivan”, rekao je Lončar.
Pandemija, a ne puštaju lekove na Kosmet
Ministar zdravlja Zlatibor Lončar rekao je da se prati situacija sa koronavirusom na Kosovu i Metohiji i da će se naći način da se našim ljudima dostavi sve što im bude potrebno. Ministar je rekao da je na sednici zdravstvenog kriznog štaba bilo reči o radu naših ustanova na KiM i da je situacija pod kontrolom.
On je ukazao da i dalje postoji problem sa taksama, zbog kojih se ne može sve što je potrebno dostaviti na ljudski i civiilizovan način, i to u momentu kada je uvedena globalna pandemija.
„Žao mi je što to nije tema. Ti ljudi su kao mi, ali žive tamo gde žive, a neko nema razumevanja da baš sada pusti da prođu lekovi. Nikome ne ide u prilog da neko dole bude bolestan, da ide da juri lekove, da izlazi i da širi virus”, rekao je Lončar na konferenciji za novinare u Vladi Srbije.
On je kazao da, na žalost, koliko je prošlo vremena nije bilo dobre volje da se to reši. „Žao mi je što je to tako, ali mi ćemo nastaviti da radimo i pomažemo. Pratimo situaciju kao i ovde”, rekao je Lončar. Uveravam vas da ćemo nastaviti da radimo i pomažemo za sve što je neophodno, pratimo situaciju, kazao je ministar, prenosi Tanjug.
Nema zaraženih u KC Srbije
U Kliničkom centru Srbije nema pacijenta ni zdravstvenih radnika koji je pozitivan na koronavirus, i ne postoji nijedan razlog da to krijemo, rekao je ministar zdravlja Zlatibor Lončar.
„To su činjenice, proverene, ne možemo da sprečimo da nešto kruži. Ali ovo je jedina istina, jer nemamo nijedan razlog da to krijemo”, rekao je Lončar na konferenciji za novinare, upitan da prokomentariše informacije da Internetom kruži snimak sa ORL Kliničkog centra na kojem zdravstvena radnica kaže da ne mogu da prime pacijente, jer imaju potvrđen virus.
Lončar je rekao da je zaključak današnje sednice kriznog štaba da je dosad sve urađeno maksimalno u datim okolnostima, od preduzetih mera do svega što je urađeno. Ministar je dodao da ne može da se stane na tome, da se prikupljaju sve informacije iz regiona i drugih zemalja.
„Pokušavamo da nađemo najbolja rešenja i da iskoristimo iskustva onih kod kojih je ova faza već prošla. Hvala svima na pomoći koju nam ustupaju”, rekao je on i dodao da smo mi usmereni sami na sebe.
Nema zajedničkog stava da će svi reagovati u regionu ovako ili u Evropi, kazao je Lončar, prenosi Tanjug.
Radojičić: Gradski prevoz izazov, pojačaće se linije kad treba
Gradonačelnik Beograda Zoran Radojičić istakao je da je korona virus sigurno veliki izazov za grad, ali i da gradski prevoz mora da funkcioniše. On je, na konferenciji za štampu kazao da su beogradske vlasti od prvog dana radile na merama za smanjenje širenja virusa, i da je štab za varedne situacije grada definisao i implementirao mere.
„Gradski javni saobraćaj je jedna od važnih stvari za funkcionisanje grada, ali i izazov u ovakvim situcijama. To nije specifično samo za Beograd, već za sve velike gradove u svetu. Od prvog dana smo sa sekretarom za javni prevoz razgovarali i definisali mere. Dogovoreno je da se radi dnevna analiza broja ljudi koji koriste prevoz. Danas imam podatak da je u toku dana prosečna popunjenost od 50 do 70 odsto”, kazao je on.
Radojičić je naglasio da cilj nije prebrojavanje, niti da neko stoji u autobus i ne pušta ljude u vozilo. „Naš cilj je da budemo solidarni, odgovorni i da optimalni broj putnika bude po autobusima. Treba da mislimo o svom i zdravlju drugih”, kazao je on.
Što se instrukcija gradskom saobarćajnom prevozu tiče rekao je da postoji dogovor da vozač, u trenucima kada je pun autobus - ne prima nove putnike, a da dispečera pozove i da se pojačaju se linije.
„Oni koji pripadaju rizičnim grupama treba da izbegavaju gradski prevoz”, poručio je Radojičić. On je rekao da je veoma bitna solidarnost, izbegavanje okupljanja sa više od 100 ljudi, ali i održavanje higijene. „Samo tako možemo prevazići problem, a gradski saobraćaj mora da funkcioniše”, podvukao je on, prenosi Tanjug.
Ostanite uz sajt politika.rs i pratite najnovije informacije iz Srbije i sveta u vezi pandemije virusa kovid 19.

Novih 1.500 slučajeva koronavirusa u Španiji
MADRID – Broj potvrđenih slučajeva obolelih od koronavirusa u Španiji od juče je porastao za 1.500 i danas iznosi 5.753, javlja Bi-Bi-Si.
Španija je posle Italije, u kojoj je potvrđeno preko 15 hiljada obolelih, najviše nastradala od koronavirusa u Evropi.
Španska vlada zaseda i očekuje se da će proglasiti vanredno stanje, drugi put u svojoj novijoj istoriji, javlja Tanjug.
Svetska zdravstvena organizacija je proglasila Evropu epicentrom pandemije, a generalni direktor SZO Teodros Adanom Gebrijesus apelovao je na sve zemlje da uvedu agresivne i radikalne mere kako bi se sprečilo dalje širenje pandemije.
Još nekoliko zemalja je tokom poslednjih nekoliko dana prijavilo veći porast broja obolelih i umrlih od koronavirusa.
U Španiji je samo danas prijavljeno 136 smrtnih ishoda infekcije, a uskoro se očekuje da premijer Pedro Sančez objavi vanredne mere vlade.

U Srpskoj nema novih zaraženih koronavirusom, naređena dezinfekcija svih javnih površina i objekata
BANjALUKA – Ministar zdravlja i socijalne zaštite Republike Srpske Alen Šeranić izdao je danas naredbu da se dezinfekuju svi javni objekti, javne površine i sredstva javnog prevoza u roku od 48 časova.
Takođe je naređeno da se jednom nedeljno vrši dezinfekcija svih javnih objekata, javnih površina i sredstava javnog prevoza, prenosi RTRS.
Istovremeno, zabranjena su javna okupljanja u organizaciji ili prostorijama zdravstvenih ustanova i ustanova socijalne zaštite, osim edukacija vezanih za aktuelnu situaciju po pitanju virusa korona.
Ministarstvo zdravlja saopštilo je i da nema novih potvrđenih slučajeva zaraze koronavirusom, javlja Tanjug.
Do sada je u RS potvrđeno 15 slučajeva pozitivnih na Kovid-19, a situacija se nije menjala od petka u 17 časova, kada je objavljen poslednji izveštaj o epidemiološkoj situaciji.
U RS su trenutno pod zdravstvenim nadzorom 864 osobe koje su doputovala iz područja zahvaćenih virusom SARS-KoV-2, dok je iz zdravstvenog nadzora izašla ukupno 161 osoba.
Takođe, trenutno je u Univerzitetskom kliničkom centru Republike Srpske u izolaciji šest pacijenata

U Hrvatskoj 37 osoba zaraženo koronavirusom, dvoje izlečeno
ZAGREB – U Hrvatskoj je ukupno 37 osoba zaraženokorona virusom pošto je tokom noći potvrđeno još petoro novozaraženih, saopštio je Nacionalni štab civilne zaštite.
Dvoje novozaraženih su iz Osijeka, a po jedan iz Siska, Varaždina i Zagreba. U saopštenju je istaknuto da su sve to importirani slučajevi ili bliski kontakti ranije zaraženih, javlja Beta.
Od ukupnog broja zaraženih, dvoje je izlečeno. Pošto je pre nekoliko dana iz bolnice pušten jedan od dvoje zaraženih blizanaca, sada je pušten i drugi, potvrđeno je iz štaba. Kod obojice su dva uzastopna nalaza pokazala da su negativni na koronavirus.
U Hrvatskoj se od ponedeljka na dve sedmice zatvaraju sve osnovne i srednje škole, fakulteti i vrtići, a nastava će se odvijati putem televizije i interneta.

Italijani se muzikom bore protiv koronavirusa (Video)
RIM – Italijanski muzičari su juče performansom sa svojih balkona poručili da ih koronavirus neće ućutkati i uprkos karantinu i zabrani javnih okupljanja zbog epidemije, muzikom su podigli moral i razveselili svoje sugrađane, javio je Bi-Bi-Si.
Širom zemlje se čula muzika, a umetnici su svojom dirljivom akcijom poslali simboličnu poruku da će Italija izdržati i pobediti epidemiju koronavirusa.
Praznim ulicama su odzvanjale note nacionalne himne i mnogih omiljenih italijanskih pesama, javlja Tanjug.

„Otvorimo prozore, izađimo na balkone da budemo zajedno, iako smo daleko. Unesimo radost u svoj grad”, napisali su muzičari u pozivnici koja se brzo širila društvenim mrežama.
Italijanska rok zvezda Đana Nanini je zamislila da održi koncert iz svoje kuće da bi njena publika mogla da je sluša uživo preko interneta.

Voda i brašno najtraženiji u radnjama
Voda, toalet-papir, brašno i ulje najtraženiji su artikli u prestoničkim supermarketima. Za razliku od pijaca, gde je veća gužva i potražnja voća i povrća, u supermarketima u centru puni su rafovi sa osnovnim životnim namirnicama, a kupaca nema u većem broju nego obično, kažu trgovci. Ono što je drugačije jeste da ljudi uzimaju isti artikal u većim količinama uprkos apelima zvaničnika da se zbog pandemije virusa korona ne prave zalihe namirnica.
– Prepodne nema gužve. Tad dolaze uglavnom penzioneri i deca kad je veliki odmor – odgovorila je prodavačica baki koja ju je pitala da li sada ima previše posla.
– Je li i ova voda vaša? – pitala je kasirka starijeg gospodina, očitavajući bar-kod sedme flaše koju je pazario na Dorćolu.
– Idi ti uzmi hleb i brašno, ja idem da vidim da li je ostalo nešto vlažnih maramica – taktički se raspoređivao bračni par u megamarketu sa organskom hranom.
– Evo me u prodavnici, pa po podne idem na posao. Juče smo prodali sve zalihe toalet-papira. Brašno i razumem što kupuju, toalet-papir i vodu ne – čudila se žena, razgovarajući telefonom i pakujući krompir u kese.
Osim ovih artikala, potrošači traže i vlažne maramice, sapun i testenine. Na rafovima uglavnom nema brendova čije su proizvodi skuplji. Kako kažu menadžeri trgovinskih lanaca, to je verovatno posledica mišljenja da su oni i delotvorniji.
Slike praznih rafova mogu videti širom sveta. Tri najveća trgovinska lanca u Velikoj Britaniji ograničila su prodaju osnovnih namirnica na pet komada ili pakovanja. Prema pisanju medija, u Singapuru je zbog velike potražnje pirinča i instant-nudli morao da se oglasi i premijer i uveri javnost da nestašice neće biti.
Na Novom Zelandu potrošnja u supermarketima je porasla za 40 odsto u odnosu na isti period prošle godine, a u Maleziji je prodaja sredstava za dezinfekciju i higijenu ruku porasla za 800 odsto. Većina potrošača u ovakvim situacijama nepotrebno i bez ikakvog plana gomila sve moguće proizvode, bez ideje koliko dugo će im biti korisni i da li će im uopšte biti potrebni. Nemačka je pokušala da takvo ponašanje racionalizuje i ponovo objavila spisak koji je njihova služba za civilnu zaštitu pripremila još pre četiri godine za slučajeve eventualne katastrofe. Prema njihovim savetima, građani bi trebalo da imaju zalihe za desetak dana, ne više. Dobro je snabdeti se određenim količinama vode i voćnih sokova i namirnicama koje su konzervirane.
– Nemojte preterano kupovati, držite zalihe hrane i pića koje vi i vaša porodica inače koristite. Hrana koju držite u zalihama treba da bude dugotrajna bez zahteva za hlađenje. Obratite pažnju na rok trajanja namirnica koje već imate i pokušajte da prvo njih upotrebite, pa tek onda nove zalihe – navodi se u savetima ove nemačke službe.

U Grčkoj zbog virusa zatvoreni kafići i restorani
Od našeg dopisnika
Atina – U Grčkoj je troje pacijenata izgubilo bitku sa koronavirusom, što je mali broj u odnosu na ostale evropske zemlje. Međutim, zabrinjava što broj obolelih raste i u ovom trenutku iznosi 228, a prvi slučaj zaraze registrovan je tek pre nedelju dana.
Grčka vlada preduzela je rigorozne mere kako bi se širenje zaraze držalo pod kontorlom, a ono što je Grke najviše pogodilo je što su od danas zatvoreni svi barovi, restorani, kafeterije.
Ne rade tržni centri, bioskopi, pozorišta, biblioteke, zatvorena su dečija igrališta. Takođe nema većih okupljanja, broj putnika u autobusima mora da se smanji na 50 posto, a svi stoje u redovima u razmaku od jednog i po metra...
Otvorene su pekare, apoteke, samousluge i prodavnice robe široke potrošenje, ali će sasvim sigurno i one biti zatvorene od ponedeljka.
Od jutros Atina je prazna, ali je zato, zahvaljujući lepom vremenu, sve više onih kojih su se opredelili za plažu.

Još 97 žrtava koronavirusa u Iranu, ukupni bilans 611
TEHERAN – Iranska državna televizija objavila je da je još 97 ljudi umrlo od koronavirusa, čime je broj umrlih porastao na 611.
U Iranu je potvrđeno 12.729 slučajeva koronavirusa, javlja Beta.
Iran je najteže pogođena država na Bliskom istoku, a zaraženi su i neki visoki zvaničnici.

Vučić: Imamo osnovne namirnice za godinu dana, penzioneri ostanite kod kuće
Ljudi ne moraju da brinu za osnovne životne namirnice pošto imamo zalihe za godinu dana i to da ništa ne radi, izjavio je danas predsednik Srbije Aleksandar Vučić.
Vučić je posle zasedanja Kriznog štaba za otklanjanje nastalih i sprečavanje mogućih štetnih posledica bolesti koju izaziva KOVID-19 po privredu rekao da od nas zavisi dosta da li će se ova situacija završiti za mesec, dva ili tri meseca.
Takođe, ističe da imamo dovoljno pšenice i brašna, kao i da mesečno trošimo 100.000 tona brašna, a da u rezervi imamo milion tona.
„Setva ide odlično, a imaćemo i žetvu i bez toga nikakvih problema ne bi imali godinu dana. Takođe, nema problema ni s drugim namirnica, uljem i šećerom”, rekao je Vučić, javlja Tanjug.
Najavio je da će odlukama vlade biti sprečen izvoz osnovnih životnih namirnica u periodu od najmanje 30 dana.
Vučić je ukazao na pojedine evropske gradove gde namirnica u prodavnicama nema i istakao da je kod nas situacija neuporedivo bolja.
„Niko neće ostati gladan, u to nema nikakve sumnje”, istakao je Vučić.
Očekuje nas težak period, radimo da umanjimo posledice
Predsednik Aleksandar Vučić izjavio je danas da Srbiju očekuje teže vreme, kada je reč o situaciji sa koronavirusom, nego što je bilo do danas, jer se tek može očekivati povećanje broja zaraženih, ali i istakao da je u poslednjih 24 sata država napravila veliki posao u cilju obezbeđivanja pune kotrole i nadzora nad obezbeđivanjem osnovnih životnih namirnica.
„Očekuje nas teško vreme. Mnogo teže nego što je bilo do danas. To mogu da govorim iz iskustva svih zemalja koje su pogođene epidemijom korone”, rekao je Vučić na pres konferenciji, nakon sastanka „ekonomskog” kriznog štaba, javlja Tanjug.
On je istakao da posle 10 ili 12 dana kreće eksponencijalni rast broja obolelih, a pre svega starih.
„Mi smo sada deveti dan i očekujemo veliki rast, da mnogi od nas ostanu bez svojih voljenih, a naš je cilj da to smanjimo koliko god možemo i da obezbedimo da život pobedi u Srbiji”, rekao je Vučić.
Poruka penzionerima: Molim vas, ostanite u kući
Predsednik Srbije Aleksandar Vučić rekao je da je juče bio najgori dan na svetskim berzama od kako vlada pandemija koronavirusa i da očekuje da će se tako nastaviti i u narednom periodu.
On je, posle sednice Kriznog štaba za otklanjanje nastalih i sprečavanje mogućih štetnih posledica po privredu zarazne bolesti KOVID-19, ukazao da stručnjaci potvrđuju da su stari najugroženiji.
„Molim naše najstarije građane da ne izlaze na ulice, molim ljude iz gerontoloških centara da ne puštaju penzionere da idu u prodavnice, neka im to što im treba donesu mlađi. Molim penzionere, oni su najdisciplinovaniji, ali i najugroženiji, da ne izlaze”, rekao je Vučić i izričito ponovio:
„Penzioneri, k'o boga vas molim, ostanite u kući, naći ćemo načina da vam dostavimo hranu i sve što vam je potrebno. Niko neće da umre od gladi”.
Naglasio da je ogroman broj mrtvih u Zapadnoj Evropi, kao posledica virusa, podsetivši da je u Italiji juče umrlo 250 ljudi, čak 54 više nego prethodnog dana, a u Španiji 36 osoba.
„Naša srca su uz prijateljski i bratski italijanski narod i želim im da izađu iz te teške krize u kojoj se danas nalaze”, poručio je predsednik, prenosi Tanjug.
Vučić je naveo da je danas u Srbiji, potvrđeno testovima, 41 osoba zaražena, ali da nema sumnje da će ih biti više.
„Ono što je dobra vest je da je samo 21 osoba na bolničkom lečenju, od kojih tek jedna na respiratoru”, rekao je Vučić.
Predsednik je izneo podatke da je u Italiji smrtnost od 0 do 29 godina nula zaraženih osoba, od 30 do 50 godina 0,6 odsto, a da dramatično raste kod inficiranih starijih od 60, 70 i 80 godina. Prema njegovim rečima, kod zaraženih koji su stariji od 70 godina smrtnost je 16,65 odsto, a u kategoriji inficiranih starijih od 80 godina procenat umrlih je 19 odsto.
Ne isključujem mogućnost uvođenja vanrednog stanja, ali za sada nema potrebe
Predsednik Srbije Aleksandar Vučić istakao je danas da ne isključuje mogućnost uvođenja vanrednog stana, ali da za to sada nema potrebe.
„Vanredno stanje se uvodi ukoliko ministar odbrane pošalje vrhovnom komandatu, predsedniku države, pismo da je ugrožena bezbednost države, zatim ga šaljemo u skupštinu, ali, pošto je zabranjeno okupljanje više od 100 ljudi, moguće je da predsednik Srbije, predsednik skupštine i vlade, zajedničkim, trostrukim potpisom uvedu vanredno stanje. Onda znate šta to znači. Ako se uvede vanredno stanje nema više kafića, barova, bisokopa, pozorišta, već vojska na ulice, zna se šta na granici i tako dalje”, objasnio je on na konferenciji za štampu upitan da li će biti uvođenja vanrednog stanja, i da li se o tome trenutno razmišlja.
Vanredno stanje, prema njegovim rečima, podrazumeva najteže moguće mere.
„Vanredno stanje zahteva potpunu izolaciju. Kada ste pitali ljude zašto nisu uvodili moratorijum za odlazak u školu, to je zato što su bili pametni i odgovorni ljudi koji o tome odlučuju. Nagluplje je kada deca i stari posebno, počinju da izlaze u piku krize, jer im bude dosta svega. Pa posle 21 dana izolacije krenu da izlaze, zato treba da tu meru držite do poslednjeg, odnosno do prvog neophodnog trenutka. Najlakše je to uraditi i skinuli ste brigu sa sebe. Ne mislite da je neko glup i lud da se roditelji ljute. Nisu deca ugrožena, ugroženi su naši roditelji”, podvukao je Vučić, javlja Tanjug.
Rekao je da to pokazuju nedvosmisleno podaci iz Španije, Francuske, Nemačke, i Italije pre svege.
Rekao je da na našu sreću oni ljudi koji su oboleli do sada su bili snažne konstitucije, mlađi, a problem je bio samo sa 66 godina starim čovekom, koji je bubrežni bolesnik, dijabetičar i koji je jedini na respiratoru.
„Neki su ga već bili sahranili, oni lažovi što pričaju o 100-150 ljudi po autobusima, a juče ni u jednom autobusu nije bilo više od 60 ljudi i to samo u dva autobusa. Tek toliko da se prekine sa lagarijama i bljuvotinama protiv sopstvenog naroda i države kada je ugrožena”, naglasio je on.
Vučić je podsetio da su u strahu velike oči i obraz se u strahu često kalja, kao i da je na njemu i državi najveća odgovornost šta će da se radi.
„Nemamo strah, radimo, borimo se i uradićemo sve što treba. Ta tri dana koja smo 'kupili' sa decom u školi su važna za nas. Svaki dan koji 'kupimo' da epidemijska kriva ne ide na gore je od presudnog značaja da zdravstvene institucije mogu da izdrže”, rekao je on.
Najavio je da će danas pozvati penzionisane lekare da pomognu i podsetio na otvoreni konkurs za prijem lekara i medicinskih sestara.
Kazao je da aktuelni broj inficiranih nije, uslovno rečeno, ništa.
„Imajući u vidu krizu koja će nas zahvatiti to je gotovo ništa. Moramo biti spremni za nešto mnogo teže. Koliko god možemo i ove dane smo utezali sistem, obezbedili da ne izađe kilo pšenice, da uljare rade kako tražimo, da onaj koji proizvodi natrijum-hipohlorid ne izađe iz zemlje, da Šabac radi svoj posao”, kazao je on.
Ponovio je poziv starijim sugrađanima, penzionerima da ne izlaze napolje.
„Ko Boga vas molim, vi ste penzioneri najodgovorniji i najpametniji deo društva, ostanite po kućama. Ne izlazite nigde, kada dođe vreme reći ćemo vam da izađete. Sve što treba ja ću lično doneti za troje penzionera”, rekao je on.
Najavio je da će sutra provesti akciju donošenja potrepština penzionerima da pokaže kako to izgleda i šta treba da rade oni koji su mlađi od njega.
„Nema rukovanja, ljubljenja. Samo stanite i sedite u svojim kućama, ne primajte nikoga. Imate televizore, da jedete, pijete, ne izlazite dok ne pobedimo ovu pošast”, podvukao je on.
Vučić je kazao da je ovo najteži izazov za nas u poslednjih nekoliko decenija, ne zbog snage virusa, koji nije kuga i kolera, već zbog pandemije, što je virus zahvatio mnoge zemlje i što smo ostavljeni sami sebi.
„Bilo bi lakše da nije zahvatio Italiju, Nemačku, ali oni su u gorem stanju nego mi. Niko nije u redu i svi su u paničnom strahu”, zaključio je on.
Testova dovoljno, neće biti testiranja kod privatnika
Predsednik Aleksandar Vučić izjavio je danas da ima dovoljno testova za koronavirus, i da sa tim nema i neće biti problema, te dodao da privatne klinike neće biti uključene u taj proces.
„Državne bolnice će da vrše testiranja, jer smo siti panike i ludosti svakog dana”, prokomentarisao je Vučić i dodao da ne želi sada da govori o problemima ko je šta i kako oko testova radio i kako se jedan pacijent osam dana 'izgubio', pa tek onda došao do državne bolnice.
Predsednik je naglasio da testova ima dovoljno, da nema, niti će biti problema po tom pitanju, javlja Tanjug.
On je primetio da nije ključno pitanje testova, već pre svega discipline građana i da se ne rukovodi glasinama i glupostima, već stavovima stručnjaka.
„Ne mislimo na bilo koji način da uključujemo privatne klinike u to dokle god budemo mogli”, dodao je Vučić.
Poruka ljudima u dijaspori: Ne dolazite, jer bi to bio naš kraj
Predsednik Aleksandar Vučić pozvao je danas srpsku dijasporu da ne dolazi u Srbiju za vreme katoličkih uskršnjih praznika i za pravoslavni Vasrks, kada se inače očekuje „pik”.
„Ono što će za nas biti najveći izazov su katolički uskrs i pravoslavni vaskrs. Molim naše ljude u dijaspori da razumeju da ne dolaze u našu zemlju”, kazao je on na konferenciji za štampu, javlja Tanjug.
Rekao je da, ako se računaju ljudi sa severa Italije, Austrije, Nemačke, Švajcarske za pomenute praznike dođe oko 70.000 ljudi, što je, kako je dodao, već umanjena cifra, te dodao da treba računati da je među njima 3.000 do 4.000 inficiranih.
„To bi bio za nas kraj. Na različite načine ćemo to sprečavati, ako treba i potpunom blokadom granice”, najavio je Vučić.
On je kazao da se u tom periodu očekuje pik kod nas, i da bi dolazak inficiranih bio najteži udarac na našu zemlju i narod.
Spremni smo da pomognemo u isplati dela zarada
Država je spremna da pomogne u isplati dela zarada firmama kojima posao bude obustavljen ili pretrpe direktne posledice izazvane koronavirusom, kao jednu od socijalnih mera, izjavio je predsednik Aleksandar Vučić.
„Koliko budemo mogli da pomognemo, pomoći ćemo”, poručio je predsednik na pres konferenciji.
Dodao je i da je čuo pitanja koliko će NBS da štampa novca, te odgovorio – „Ni dinar!”.
Ponovio je da je finansijski sistem pripremljeniji, ozbiljniji i odgovorniji nego ikada.
„Spremamo se i za teže vreme, koje predstoji. Moramo da se ponašamo odgovorno, da nam se ne ponove 2009. i 2010. Moramo da budemo odgovorniji, nego ikad ranije”, ukazao je predsednik, javlja Tanjug.
Dodao je da očekujemo veliku pomoć od Kine, kao i da će se videti sa mađarskim premijerom Viktorom Orbanom, „danas, sutra”, kako bi usaglasili akcije i oko koronavirusa, kako da se reši pitanje transporta, kako da zaštitimo zemlje.

Kon: Daću ostavku ako se zatvore škole na nekoliko nedelja
Epidemiolog Predrag Kon izjavio je danas da će podneti ostavku u Kriznom štabu za suzbijanje KOVID-19 Vlade Srbije u slučaju da se mere protiv širenje koronavirusa ne poštuju, odnosno ako se škole u Srbiji zatvore, na primer, na dve nedelje.
Kon je gostujući na TV Prva rekao da „misli da je odluka (o zatvaranju škola) već doneta” i da se tek očekuje veći broj obolelih u Srbiji.
On je objasnio da je protiv zatvaranja škola na nekoliko nedelja zato što bi se u suprotnom deca na nastavu vratila u trenutku kada se očekuje da epidemija bude na vrhuncu, javlja Beta.
Kon je dodao da je mera za koju se on lično zalaže zatvaranje obrazovnih institucija do kraja školske godine, nakon čega bi trebalo organizovati letnju školu i nadoknadu nastave.

Džek Ma poklanja Americi maske i testove za koronavirus
PEKING – Najbogatiji Kinez, osnivač Alibabe Džek Ma, najavio je da će Sjedinjenim Američkim Državama pokloniti milion maski i pola miliona kompleta za testiranje na koronavirus.
On je to objavio na Tviteru svoje fondacije preko koje će se odvijati donacija.
„Ova kriza predstavlja ogroman izazov za čovečanstvo u globalizovanom svetu. Protiv pandemije ne može da se bori nijedna zemlja pojedinačno”, navedeno je u saopštenju fondacije Džek Ma, javlja Tanjug.
Bogatstvo Džeka Ma procenjuje se na skoro 40 milijardi dolara.
Ma je već poklonio 14,4 miliona dolara za razvoj vakcine protiv koronavirusa u Vuhanu. Takođe je poklonio sredstva Japanu, Južnoj Koreji, Italiji, Iranu i Španiji za suzbijanje epidemije.

Putnici koji ulaze u Srbiju obavezni da kažu odakle dolaze
Već posle prvih registrovanih slučajeva koronavirusa u Srbiji predviđene su adekvatne mere prevencije i zaštite koje, između ostalog, podrazumevaju i određene izmene u radu MUP, rekao je na RTS direktor policije Vladimir Rebić.
Preventivno su zatvorena 42 manja granična prelaza, a iz policije apeluju na državljane Srbije koji se vraćaju u zemlju da na graničnim prelazima informišu službenike MUP u kojim su zemljama boravili.
Direktor policije Vladimir Rebić je rekao za RTS da je vlada donela odluku da se zabrani ulazak putnicima iz jedne kineske provincije, iz jednog grada u Južnoj Koreji, iz kantona Tićino u Švajcarskoj i svim stranim državljanima koji dolaze iz Italije, Irana i Rumunije.
Ova zabrana se ne odnosi na vozače teretnih vozila u međunarodnom drumskom saobraćaju.
„Ukoliko postoji prevoz sa dozvolom nadležnih organa, koji se odvija iz Rumunije i Italije sa konačnom destinacijom u Republici Srbiji, teretna vozila mogu ući u Srbiju uz poseban nadzor sanitarnog inspektora”, istakao je Rebić i dodao da se teretnim vozilima u tranzitu kroz Srbiju dozvoljava prolaz u trajanju od 12 sati, javlja Tanjug.
Do sada, kaže Rebić, na graničnim prelazima nisu evidentirane problematične situacije sa putnicima kojima je zbog mera vlade Srbije bio zabranjen ulazak u zemlju.
Direktor policije je naveo da će pod posebnim nadzorom biti i državljani Srbije koji žive u Srbiji, a za koje se sumnja da su zaraženi koronavirusom.
„Odluku o tome donosi sanitarni inspektor i nakon toga oni se sprovode u zdravstvenu ustanovu”, kazao je Rebić.
Privremeno su zatvorena 42 manja granična prelaza kako bi se sprovela efikasnija kontrola i bolja zaštita građana Republike Srbije od osoba koje su u inostranstvu mogle biti zaražene virusom.

Koronavirus zatvara granice u Evropi
LONDON – Sve je više evropskih zemalja koje zbog širenja koronavirusa zatvaraju svoje granice ili najavljuju nove restrikcije narednih dana.
Danska, Poljska, Češka zabranile su ulazak u zemlji svim strancima, s tim što je Prag uveo i svojim državljanima zabranu izlaska iz zemlje.
Slovačka je zatvorila granice za sve strance osim za Poljake.
Austrija je zatvorila tri granicna prelaza sa Italijom za sve strance, osim one koji imaju lekarske nalaze ne starije od četiri dana, javlja Tanjug.
Ukrajina je zatvorila granične prelaze za strance na dve nedelje, a Mađarska granice sa Austrijom i Slovenijom, prenosi Bi-Bi-Si.
Slovenija je zatvorila šest graničnih prelaza sa Italijom. Suspendovan je saobraćaj autobusima i vozovima.
Rumunija je zatvorila granice sa Mađarskom, Ukrajinom, Bugarskom i Moldavijom, a Albanija sa Crnom Gorom i Severnom Makedonijom.
Kipar je takođe zatvorio granice, a ulazak u zemlju u narednih 15 dana biće moguć samo njihovim državljanima.
Obolelo 136.000, preminulo više od 5.000 osoba
VAŠINGTON – Više od 5.077 osoba preminulo je od koronavirusa širom sveta, dok je 136.895 obolelo, saopštila je Svetska zdravstvena organizacija (SZO).
Koronavirus se pojavio u 123 zemlje sveta, a Kina je i dalje najviše pogođena sa oko 81.000 zabeleženih slučajeva, prenosi Si-En-En.
Druga po broju obolelih, a prva u Evropi najviše je pogođena Italija, u kojoj je obolelo 17.000 ljudi, a za njom sledi Iran sa 11.000 slučajeva.
U roku od 24 sata, između četvrtka i petka, u Francuskoj je zabeleženo 800 novih slučajeva, što znači da je u toj zemlji obolelo 3.661 slučajeva uz 79 smrtnih slučajeva, javlja Tanjug.
U SAD svaki dan se beleži sve veći broj slučajeva, a koronavirus od svih saveznih američkih država nije zabeležen samo u Severnoj Virdžiniji.
U međuvremenu, Turska je od danas obustavila letove prema devet evropskih zemalja – Nemačkoj, Španiji, Francuskoj, Austriji, Norveškoj, Danskoj, Švedskoj, Belgiji i Holandiji, a državljanima tih zemalja biće i zabranjen ulazak u Tursku.
Ta zabrana važiće do 17. aprila.

Odlično smo pripremljeni za koronavirus, izvukli smo pouke od Italijana
Od virusa korona u svetu je obolelo više od 142.000 ljudi, više od 5.000 osoba je preminulo, a Svetska zdravstvena organizacija je proglasila pandemiju. Neke zemlje su uvele karantin, negde su zatvoreni škole i vrtići, ima država koje insistiraju da se ne ide na posao i da se radi od kuće. Najozbiljnije stanje zabeleženo je u Kini i Italiji, gde se i najveći broj ljudi susreo s bolešću. Naša država je donela brojne mere i uključila je lekare s najvećim iskustvom da pomognu da se Srbija izbori s kovidom 19. Jedan od njih je i profesor dr Branimir Nestorović, pulmolog Univerzitetske dečje klinike u Tiršovoj, koji je već dobio epitet kontroverznog lekara zbog stavova o virusu korona koje je izneo u javnosti.
Na početku epidemije je rekao da žene slobodno mogu da idu u šoping u Italiju, da je virus smešan, da Srbe štite geni... Zbog toga su pojedinci zatražili od Lekarske komore Srbije da mu oduzme licencu za rad, a nekima nije jasno zašto se nalazi u timu konsultanata predsednika Aleksandra Vučića. U razgovoru za „Politiku”, dr Nestorović ističe da ga mnogo ne uzbuđuju negativni komentari njegove izjave i da su napadi na njegov lik i delo političke prirode.
Zašto ste izjavili da virus korona nije opasan za žene i da mogu slobodno da idu u šoping?
To sam rekao na samom početku epidemije, kada ništa nije bilo alarmantno. Tada je u Italiji sve uobičajeno radilo, ljudi su normalno živeli i putovali. To niko nije doživeo kao poziv, seo u automobil i otišao tamo. Da sam tu rečenicu izgovorio u nekom društvu, verovatno bi to bilo prokomentarisano kao dobar fazon. A pošto sam to rekao dok sam stajao pored predsednika Vučića verovatno je dobilo drugu konotaciju. Svakodnevno sam u kontaktu s velikim brojem pacijenata i niko mi ništa loše nije rekao, a nisam primetio ni da me napadaju na ulici. I dalje ne razumem kakvu sam štetu napravio državi zato što sam to rekao. Niko nije otišao na put jer sam ga ja terao na to, tamo se zarazio i preminuo.
Ali sada vam to i vaše kolege zameraju, govoreći da je takva izjava ludost?
To je bila šala. Pa ko je mogao da pretpostavi da će se u Italiji dogoditi katastrofa? Na konferencijama za medije više neću da se šalim jer shvatam da će sada sve što kažem zlonamerno da se interpretira. Ne razumem samo zbog čega neko smatra da je čovek neozbiljan ako se nasmeje? Ceo život sam nasmejan, sigurno neću da plačem. Očigledno nekome smeta sve što kažem. Već 20 godina pričam o važnosti pranja ruku. Sada kada je to Vučić podržao i izgovorio, počeli su da me napadaju da sam to od njega čuo.
Pojedina udruženja traže i da vam se oduzme licenca za rad?
To je već četvrti put da neko to traži. U septembru idem u penziju, pa neka je oduzmu ako hoće ako se nekome ne dopada način na koji saopštavam činjenice.
Mislite da su napadi na vas politički instruirani?
U to sam siguran. To se zove storming. Otvore se lažni nalozi na društvenim mrežama i samo se piše protiv nekoga. Napadi na mene su pomalo izrežirani. Uvredljivo mi je da neko sumnja u moju profesionalnost posle četiri decenije rada. Imao sam uspešnu karijeru, nisam bio neki šalabajzer. Neki smatraju da sam ja Vučićev štit. I da ako mene „obore”, onda će se pokazati da zdravstvena komisija koju je on oformio nije kompetentna, da država nije sposobna da se izbori s problemom i da su dovedeni ljudi po političkoj osnovi. Ako dokažu da sam ja nestručan, onda sve pada u vodu. Ali ne sviđa mi se ni to što su neki mediji počeli da pišu tekstove u moju odbranu. Stojim iza svake izgovorene reči.
Koliko je Srbija dobro pripremljena za epidemiju kovida 19?
Odlično smo pripremljeni. Svi su mogli da vide kako smo dobro otkrili sve zaražene i njihove kontakte prenosa virusa. Za kratko vreme smo ugasili potencijalna žarišta. Nesrećni Italijani su nadrljali, a mi smo izvukli pouke od njih. Dok su pojedinci mene „pljuvali” po medijima, mi smo radili na tome da se zdravstveni sistem spremi, da ne dođe do pustošenja prodavnica, da privreda ne propadne. Rezervni respiratori su stigli, ima ih dovoljno, kao i zaštitne opreme za lekare. To odgovorno tvrdim. Može jedino da se pojavi problem nedostatka prostora ako se u jednom trenutku pojavi veliki broj bolesnika, a u Kini i Italiji je osim toga bio problem i nedovoljnog broja lekara i sestara koji o obolelima treba da se brinu. Kod nas se sve radi da se izbegne eksplozivna epidemija.
Mnoge je šokirala vaša izjava da su naši geni bolji od italijanskih i da nas to štiti od bolesti?
Nisam to tako rekao, novinarka koja me je zvala za tu temu pa je to malo izmislila. Jedino je tačan podatak da su Italijani u vreme španske groznice sedam puta više obolevali od nekih drugih naroda. Ovaj virus napada jedan specifičan gen u plućima. Oni narodi koji imaju više tog gena skloniji su dobijanju zapaljenja pluća. To je slučaj, na primer, za istočnim Azijatima, a u nekim stručnim radovima to imaju i Italijani. Kod nas nisu rađene nikakve studije da vidimo ispitivanje našeg genoma u odnosu na druge narode, to je veoma skupo.

Oprez putnika u javnom prevozu u Beogradu (Foto A. Vasiljević)

Zbog čega je virus u Italiji napravio najveće posledice u odnosu na druge zemlje?
Oni su u početku napravili nekoliko grešaka. Bili su pomalo opušteni. Karantin koji su napravili nije valjao. Ljudi su bežali iz njega. S druge strane, kod njih su vrhunske bolnice za ozbiljne intervencije odlične, ali su one opšteg tipa malo siromašnije. Odjednom se pojavio veliki broj pacijenata i došlo je do kolapsa zdravstvenog sistema. Pojavio se podatak i da cela zemlja ima samo 800 respiratora. Njima je u jednom trenutku u naletu došao veliki broj bolesnika, pa je već 700 starijih stavljeno na respiratore. Greška je što su odmah sve te ljude stavili na „veštačka” pluća, jer oni dugo ne mogu da se skinu s aparata, a virus se širio. U početku se nije ni znalo da imaju virus korona, nego su kod mnogih mislili da je grip. Objavljeno je neko pravilo „katastrofična medicina”, po kojem nema prioritet u lečenju ko prvi dođe nego ko ima više izgleda da preživi. Ustanovljen je starosni limit od 65 godina, odnosno da se ljudi stariji od tog doba koji nisu u dobrom opštem stanju ne stavljaju u jedinice intenzivne nege jer su im male šanse da prežive. To su teški pacijenti koji uglavnom umiru. To ljudima deluje zastrašujuće. Mislim da je kod njih takozvani pik obolevanja i umiranja dostignut i da će početi da pada. Mislim da će na kraju smrtnost da iznosi 0,5 odsto, možda će biti i niža, oko 0,2 odsto.
Kako predviđate da će tok bolesti izazvane virusom izgledati u Srbiji?
Mi za sada nemamo ono što se zove prava epidemija. Sreća je da nam dolazi lepo vreme. Ovakvi virusi ne mogu da opstanu na temperaturi višoj od 20 stepeni Celzijusovih. Tada gube virulentnost. Ako se neko i inficira, imaće blaži oblik bolesti. Mislim da smo imali neverovatnu sreću s obzirom na to koliko ljudi iz Srbije radi u inostranstvu da nam virus nije ranije došao. Postoje neka predviđanja da će epidemija trajati do kraja aprila ili početka maja. Da li će se širiti na južnu hemisferu videćemo. Očekuje se da se vrati ponovo na jesen. Možda će neko imati kijavicu ili upalu pluća, ali više neće imati ovakav epidemijski karakter. Većina ljudi će to preležati. Neki me optužuju da širim optimizam bez pokrića, ali ja stvarno tako vidim ovu situaciju. Nema razloga za paniku. Samo je važno da ljudi budu odgovorni. Ako je neko nekud putovao, ne treba da se krije jer strahuje da će biti stavljen u karantin. To nije smrtna presuda. Neće ići u kasarnu, već će biti kod kuće.
Treba li zatvoriti škole i vrtiće?
Za sada nema potrebe za tim. Ali to je donekle i politička odluka.
Ali ljudi su uplašeni za decu i mogućnost zaraze u školama.
Od 120.000 obolelih nijedno dete nije imalo nikakve ozbiljne posledice, čak ni upalu pluća. Misterija je i dalje zašto je to tako, jer od drugih virusa poput gripa mališani češće obolevaju od starijih. Ali oni mogu da zaraze druge, posebno starije ljude koji imaju hronične bolesti i pušače. Prosečna starost umrlih je 81 godina. Među preminulima su 72 odsto muškarci. Ima jedno prosto objašnjenje da je imuni sistem žene jači i da od novog virusa zato češće obolevaju muškarci. Ima tu dosta faktora koji još nisu sasvim jasni jer je bolest nova. Podaci će se analizirati kada prođe epidemija pa će nam mnoge stvari biti jasnije.
Postoji li neki lek koji može da pomogne obolelima od virusa?
Pokazalo se da jedan lek za ebolu odlično eksperimentalno deluje na virus kod rizičnih pacijenata, što je dobro. Mislim da nema smisla praviti vakcinu protiv ovog virusa jer on spada u one koji brzo mutiraju. Inkubacija iznosi 14 dana.
Šta za građane može da bude najopasnije?
Za nas će biti opasno ako neko ko je zaražen, a to ne zna, dođe u posetu obolelom rođaku u bolnici pod izgovorom da hoće samo da ga vidi. I da tada unese virus među teške bolesnike. Za druge ljude on nije opasan. Građani se plaše kovida 19 jer imaju asocijaciju na kugu i koleru. Misle da će sada ljudi mrtvi da padaju po ulicama. A ovo je daleko od toga. Što se virus brže širi, on je manje opasan. Smrtnost nije velika. Od ovog virusa u svetu je umrlo nešto više od 5.000 ljudi, a od običnog gripa ove sezone 88.000 osoba.

Zabranjeno je prisustvo publike na fudbalskim utakmicama (Foto Beta)

Kako ljudi treba da se ponašaju u vreme epidemije?
Zemlja ne može da stane zbog virusa. Ljudi moraju da nastave život, moraju da rade. Pa od čega ćemo da živimo? Mi nismo bogata zemlja, nemamo rezerve. Besmislene su i priče da treba izvesti vojsku na ulice. Zna se kada se to radi, kada su vanredne situacije. Savet je da ljudi kada su bolesni ne idu na posao. I privatnici moraju da shvate ozbiljnost. Da puste ljude da ostanu kod kuće dok ne ozdrave. Hronični bolesnici treba da nose maske ako su u zatvorenom prostoru a kada šetaju napolju onda ne. Treba držati rastojanje od 90 centimetara u odnosu na drugu osobu. Češće treba i prati ruke. Zato što možete da dotaknete zaraženu površinu, a zatim oči, nos usta i tako unesete virus. Ne treba ići u gužve, kafiće, pošte gde je veliki broj ljudi. Važno je i jačati imunitet.
Na koji način može imunitet da se ojača?
Treba uzimati cink koji je odličan za jačanje imuniteta. Beli luk je antivirusni lek, a dobro je piti i sok od crne zove, aronije, borovnice. Oni sadrže neke supstance koje su antivirusne. 
O paracetamolu
Da li i dalje imate stav da je paracetamol štetan i da ga ne treba davati deci?
Nikada ne dajem stručne izjave a da se prethodno nisam dobro informisao. U aprilu u Kaliforniji treba da bude održan sastanak na kome će se razmatrati stavljanje paracetamola na listu kancerogenih supstanci. Deset najeminentnijih američkih toksikologa je pregledalo sve studije i donelo je ovaj zaključak. Postoji dosta radova o tom leku. Jedan od radova pokazuje da ako se dugo pije može čak da dovede i do brisanja emocija. Toksičan je za jetru i bubrege i godišnje se beleži oko 300.000 slučajeva predoziranja lekom u SAD, a u Evropi još više. Devet miligrama na kilogram težine je dozvoljena doza terapijski. Ako se neko predozira i mnogo ga uzima, može da ima probleme. Dakle, ne treba da se koristi dugo i u pogrešnoj dozi. Postoje 132 studije o tom leku.
Nisam protivnik vakcina
Koliko je tačna informacija da ste pripadnik antivakcinalnog pokreta?
Glupost je da sam protivnik vakcina. Meni to pripisivati je glupo. Pa već 30 godina vakcinišem decu ekstraktima za polen. Ne napadam koncept vakcinacije, već sigurnost i testiranje vakcina. Mislim da one moraju bolje da se kontroliše. Mislim da bi bilo bolje da dajemo sopstvene vakcine nego da ih uvozimo.
Neću se politički angažovati
Da li ćete se politički angažovati i podržavate li politiku Aleksandra Vučića?
Neću se angažovati. I ne zanima me politika. Nisam član SNS-a i neću se učlaniti. Predsednika Vučića nisam poznavao sve do trenutka kada su me ljudi iz njegovog tima, posle gostovanja na jednoj televiziji, pozvali da dođem na sastanak o virusu korona na kome su bili i drugi lekari. Ljudi su podeljeni, jedni mi šalju poruke podrške, drugi me napadaju. Da Donald Tramp pozove u Americi nekog lekara da bude konsultant u ovakvoj situaciji da li bi to neko odbio? Sigurno ne bi. Mi smo kao narod uvek polarizovani. Inače, Vučić mi je čestitao. Rekao je da je zadovoljan saradnjom i drago mi je zbog toga. To shvatam kao čast.

Novorođenče u Londonu zaraženo koronavirusom
LONDON – Novorođenče u Velikoj Britaniji najmlađa je obolela osoba od koronavirusa na svetu, javljaju britanski mediji.
Mama i beba su pozitivne na Kovid-19, a lekari pokušavaju da utvrde da li je odojče zaraženo virusom već u majčinoj utrobi ili tokom porođaja.
Kako piše „San”, majka je pre nekoliko dana hospitalizovana u bolnici u Londonu zbog upale pluća, javlja Tanjug.
Testirana je na koronavirus, ali rezutalti su stigli tek posle porođaja.
Potom je i beba testirana.
U Velikoj Britaniji dosad je zaraženo oko 800 ljudi, a umrlo je 11.

Pacijent koji se lečio u Kliničkom centru Vojvodine više nema koronavirus
Direktorka Kliničkog centra Vojvodine Edita Stokić rekla je da je jedan pacijent koji je imao Kovid-19 otpušten na kućno lečenje, pošto su testovi pokazali da je negativan na koronavirus, javlja RTS.
 U Kliničkom centru Vojvodine sada se leče četiri pacijenta. Od ta četiri pacijenta jedan je na respiratoru, u teškom opštem stanju.
„Klinički centar Vojvodine je blagovremeno obezbedio dovoljne količine materijala, svih medicinskih lekova i pratećih sredstava kao i zaštitne opreme neophodne za zaštitu kako zdravstvenih radnika kao i pacijenata koje dopremaju u tu zdravstvenu ustanovu”, izjavila je za RTV Edita Stokić.
Stanje pacijenta koji više nema koronavirus će nastaviti da se prati.

Još šest slučajeva koronavirusa u Srbiji, ukupno 41
Još šest slučajeva koronavirusa potvrđeno je u Srbiji, čime je broj obolelih porastao na 41, objavljeno je danas na sajtu Ministarstva zdravlja.
 
Do 8 sati, u nacionalnoj referentnoj laboratoriji Instituta Torlak testirano je ukupno 256 osoba koje su ispunjavale kriterijume definicije slučaja.
 
Od poslednjeg izveštaja objavljenog u petak popodne testirani su uzorci 17 osoba od kojih je šest pozitivno i 11 negativno na novi koronavirus.
    </div>
    <div id="kolumna">
Neakademsko ponašanje
Poslednjih meseci u javnosti se dosta govorilo i pisalo o plagijatima, a (ni)malo o autoplagiranju, takođe obliku sankcionisanog neakademskog ponašanja u izradi pisanih radova čija je rasprostranjenost u Srbiji dobrano nepoznata. Plagiranje je krađa intelektualnih dobara, a autoplagijat – prevara da je sopstveni stari intelektualni rezultat navodno novi. U Kodeksu profesionalne etike Univerziteta u Beogradu svodno piše (član 25): „Autoplagiranje je ponovno objavljivanje svog ranijeg rada ili za drugu svrhu iskorišćenog rada kao novog i originalnog” . Autoplagiranje postoji (i) ako se jedna knjiga formira od više već objavljenih radova istog autora, a u njoj se ne označi da je to zbirka već korišćenih, starih tekstova tog autora; da je tu posredi kolaž, mehanički sklopljen – a ne novi rad. Međutim, ukoliko autor navede da je reč o zbirci njegovih ranije objavljenih tekstova, nema govora ni o autoplagiranju, a ni o novom radu koji bi mogao da mu donese neki benefit.
A kada se jedan spis sastoji od dve (pod)celine – jedne već objavljene, a jedne nove, do tada neobjavljivane – presudna su bar tri momenta: 1) da li je ono „staro” – već korišćeno, označeno kao takvo; 2) kvantitativni momenat, a to znači procentualni odnos starog i novog; 3) kvalitativni – pitanje originalnosti tog, do tada neobjavljenog teksta. U datom kontekstu, moguće su sledeće situacije: a) da je nešto već staro lažno podastrto kao novo, a njegov odnos prema onom doista novom je kvantitativno ili/i kvalitativno dominantan – tada je reč o autoplagiranju; b) ako je staro neistinito predstavljeno kao novo, a po nespornom stručnom sudu ono što je doista novo/originalno dominira – i kvantitativno i kvvlitativno – spram starog, smatram da autoplagijata nema; v) ako je staro legitimno označeno kao korišćeno, a ono novo, do tada nekorišćeno je inferiorno, bespogovorno ekspertski utvrđeno kao takvo – kvalitativno ili/i kvantitativno – spram ranije objavljenog, opet nije reč o autoplagiranju, ali ni o radu koji se može bodovati kao novi i doneti neku privilegiju autoru; g) ako je ono što je staro u jednom tekstu tačno označeno kao već objavljeno – navedeno istinito kao takvo – a novi odlomak je uveliko preovlađujući, bilo kvantitativno, bilo (i) kvalitativno (stvarno originalno štivo, doprinos po kvalifikovanom mišljenju!) – nema govora o autoplagiranju.
Mestimično i nedosledno navođenje u kasnijem radu već objavljenih sopstvenih tekstova, odnosno njihovo (samo) delimično lažno predstavljanje kao svojih originalnih tj. prvi put objavljenih – treba smatrati autoplagiranjem, pod uslovom da je neki, eventualno pridodati odlomak tom štivu, prema bespogovorno kompetentnom viđenju, uglavnom nebitan – bilo kvantitativno, bilo kvalitativno.
 S druge strane, kada je jedan tekst/knjigu (pot)pisalo više autora, moguće su najmanje dve situacije. Prva: kada su delovi teksta autorski opredeljeni. Druga: kada nisu – tada je pred nama koautorstvo celine štiva. U prvom slučaju, moguće je da isti tekst (ne) predstavlja delom plagijat, a delom autoplagijat – pod uslovima koji su prikazani. U drugom slučaju, ako je tekst u određenom delu autoplagijat ranijeg rada jednog autora, onda se može zaključiti sledeće: što se tiče te osobe, on je odgovoran za autoplagijat, a ostali bi se mogli „teretiti” za plagijat. Problem je ipak u tome što u predstavljenoj konstelaciji raniji tekst ostali ne preuzimaju neovlašćeno, nego uz – izričitu ili prećutnu – saglasnost autora, tj. konkretnog autoplagijatora. No, „inkriminisani” deo rada nipošto se ne sme tretirati kao original, bez obzira na to o kom potpisniku celine je reč. Stoga, sledi merodavna kvantitativna i kvalitativna analiza tog isečka teksta, njegovog značaja i uloge u datom miljeu. Od te ocene zavisi da li će se odnosni rad – i u kom obimu – moći da koristi za posebno bodovanje, napredovanje i sličan benefit, tj. uzeti kao novo delo, doprinos, ili pak ne – i čije/i od navedenih koautora. Prepričavanje, parafraziranje već ranijeg objavljenog teksta od istog autora – i predstavljanje tog rukopisa kako novuma – takođe podleže stručnoj ekspertizi kvantitativno i kvalitativno uzev. Načelno, smatram ga vidom autoplagiranja pod maločas navedenim pretpostavkama. I tom prilikom je ključna namena (is)tih, odnosno unekoliko izmenjenih stranica – skraćenih, proširenih, s drugačijim redosledom reči i rečenica, korišćenjem sinonima i drugo. A kasnije „potvrđivanje” autorovog gledišta, pa i prenošenje ranijeg napisa, uz navođenje podatka o tom „starom” – nije autoplagijat. Uostalom, naučni radovi često se nadograđuju, rastu: polazi se od pređašnjeg, autor se poziva na njega, pa se – eventualno – dodaje novo tkivo ili se izvlači drugačiji zaključak, tj. dobija drugi rezultat.
Prof. dr
Prilozi objavljeni u rubrici „Pogledi” odražavaju stavove autora, ne uvek i uređivačku politiku lista

Kako verovati Americi
Ovih dana saznajemo da Vašington (možda s Briselom) sprema „plan” za „konačno rešenje” kosovskometohijskog problema. Nešto popravljena verzija Ahtisarijevog plana, kako izgleda. Šargarepa treba da bude garancija za ulazak Srbije u Evropsku uniju. O štapu se još ne govori. Rano je.
Na stranu to što, sam po sebi, taj nagradni ulazak u EU, uz još neke eventualne šećerleme, nikako ne može biti kompenzacija za odricanje Srbije od značajnog dela teritorije, od njenog naroda na toj teritoriji i svetinja koje su deo njene žive istorije. Postavlja se, međutim, mnogo značajnije pitanje: Kako da se Americi uopšte veruje da će bilo šta ispoštovati, čak i ako se pronađe zajednički jezik u ćorsokaku u koji nas je dovela vojna agresija?
Američku vladu, naime, prati duga, vekovna istorija nepoštovanja i svečanih javnih obećanja i raznih potpisanih i važećih ugovora svih vrsta. Da ne idemo toliko daleko u istoriju pa da nabrajamo koliko puta su prekršeni „lula mira” i ugovori sa starosedeocima američkog kontinenta Indijancima, s južnim susedima Meksikancima i s drugima koji su imali taj usud da se ispreče američkim interesima u bližoj i daljoj okolini.
Mnogi su još živi svedoci ponašanja SAD posle pada Berlinskog zida, odnosno prevare (danas se to jasno vidi) sovjetsko-ruskog rukovodstva. Za one koji su mlađi, sveži su još primeri poslednjih godina s američkim „ničim neizazvanim” odustajanjem od niza američko-sovjetskih ugovora o razoružanju, ili povlačenjem iz nuklearnog sporazuma s Iranom, ili nedavnim početkom povlačenja iz Pariskog sporazuma UN o klimatskim promenama.
Bliže našem regionu, svedoci smo koliko američko slobodno tumačenje Dejtonskog sporazuma izaziva ne samo lokalne političke turbulencije već preti da izazove ozbiljnu nestabilnost širu od same Bosne i Hercegovine.
Da idemo još uže: Rezolucija SB 1244 o Kosovu i Metohiji bila bi odavno ukinuta da nije podrške Rusije i Kine i uporne borbe naših diplomata. Šta je bilo s odredbama Kumanovskog sporazuma, kao što je ona da se hiljadu naših policajaca vrati na Kosovo i Metohiju? Koliko je srpskih života izgubljeno zbog nepoštovanja te odredbe, recimo? A sve je to uredno potpisano i overeno od strane Amerikanaca ili onih predstavnika koji su pod njihovom kontrolom.
Prostor ne dozvoljava da se bavimo neispunjenim javnim i tajnim obećanjima Holbruka i drugih predstavnika američke vlade, a pogotovu ne Haškim tribunalom, kao jedinstvenim slučajem karikiranja međunarodnog prava. Ipak, valja imati u vidu bar još Briselski sporazum, gde je Zajednica srpskih opština do danas ostala mrtvo slovo na papiru, dok su sve obaveze Srbije – ispunjene.
I kako sada, imajući u vidu partnere s druge strane stola, razgovarati i pregovarati o nekakvom mogućem rešenju problema Kosova i Metohije (Albanci su se jasno izjasnili da Amerikanci govore za njih, a što se Evropljana tiče, jasno je da su i oni pod presudnim uticajem Vašingtona)? Ko je taj ko može da poveruje da će američka strana ovog puta poštovati bilo šta što je obećala i potpisala?
S druge strane, zdrav razum kaže da valja pregovarati i da su razgovori bolji nego bilo kakva sila i stradanje. Zato, bilo kakva ponuda da je na dnevnom redu, naši pregovarači bi trebalo, pre svega, da insistiraju na prethodnom ispunjavanju onoga što je bilo obećano, potpisano, a nije ispunjeno. Konkretno, da bi pokazale dobru volju i poštene namere u slučaju da neki novi sporazum može biti postignut, obe strane bi trebalo da ispune ono što dosad nisu. To znači, recimo, da se hiljadu naših policajaca ipak vrati na Kosovo i Metohiju, odnosno da se osnuje Zajednica srpskih opština, da ne govorimo još i o poštovanju Rezolucije SB 1244.
Uspostavljanje poverenja je vrlo važan element svuda gde se sklapa bilo kakav posao. Samo partneri u dobroj veri mogu sklopiti uspešne i dugoročne sporazume. Ako to budu polazne tačke neke nove mirovne inicijative, možda se i može naći rešenje za naizgled nerešiv kosovski Gordijev čvor. Mač koji bi ga eventualno presekao već se pokazao neuspešnim.
Dugogodišnji novinar i diplomata
Prilozi objavljeni u rubrici „Pogledi” odražavaju stavove autora, ne uvek i uređivačku politiku lista

Februarske maske
U februaru se živo blato društvenih mreža prelilo na televiziju, pa smo imali dva dugometražna tvitera. Jedan je imao radni naslov „Ružan, prljav, zao”, a drugi „Lep, čist, dobar”. Prvi kao da je režirao Serđo Leone, a drugi Leni Rifenštal. U oba slučaja u prvi plan je došla režija. Glavni junak, koga igra isti glumac, pojavljuje se u oba filmska tvitera, s tim što u prvom gine, a u drugom vaskrsava u svom sjaju. Oba su u ciklusu „Bilo jednom na divljem zapadnom Balkanu”.
Pitanje je zašto vlast, koja je pred ove izbore toliko dominantna, kopira nekreativnu opoziciju. Kad je ono opozicija najavljivala štrajk glađu, odmah su se neki aparatčici iz vlasti „dosetili” da bi i oni mogli na nultu dijetu. Kad je opozicija skupila građane na trgu, vlast je odmah skupila još brojniji narod na istom mestu. Kad je ponovo krenuo „Utisak nedelje”, odmah se pojavila njegova kopija „Hit tvit”. Kad arhitekta Branko Pešić projektuje Beograđanku, odmah je zamenik gradonačelnika to dodelio bivšem gradonačelniku istog imena i prezimena... Još samo fali da vlast proglasi bojkot izbora, kad već neće cela opozicija.
Jedino što i prva i druga Srbija pevaju zajedno jeste nacionalna himna. Za razliku od Hrvata, koje je i himna podelila, jer to što je pevala Josipa Lisac na inauguraciji predsednika nije bila „Lijepa naša”, tvrde. Još kad bi pučanstvo znalo da je tu pesmu uglazbio Srbin Josif Runjanin, koji je stvorio i „Rado ide Srbin u vojnike” i čiji ostaci počivaju na pravoslavnom groblju u Srpskoj Atini, dali bi se frapirati. Čak je i podneta krivična prijava protiv Josipe Lisac zbog lošeg izvođenja himne. Kolika bi robija čekala našeg ministra spoljnih poslova kad bi loše izvođenje bilo kažnjivo?
Virus korona je prekrio paučinom sve one naše afere, tako da je došao kao poručen. Sad svi moramo da nosimo maske, a ne samo političari. Prepoznavaćemo se po glasu. Mislim na predstojećem glasanju. A kad budemo skinuli maske, biće kao u onom vicu: ’bem ti facu.
A kad i Kurti skine masku Haradinaja i počne da liči na Tačija, skinuće nam „nepravedne i ničim izazvane takse”. Onda će mladi odustati od inostranstva, plate i penzije će skočiti unapred u 2025. godinu, izbori će biti pravedniji...
A gospodar brda i mora pokajaće se i poljubiti ruku mitropolitu. Svi ćemo tada biti Srbi, što ne sluti na dobro.
    </div>
    <div id="sport">
Premijer Japana rekao Trampu da pripreme za OI idu po planu
Premijer Japana Šinzo Abe je rekao predsedniku SAD Donaldu Trampu da se Japan priprema da organizuje Olimpijske igre u Tokiju po planu (24. jul – 9. avgust), dan pošto je Tramp apelovao da se zbog pandemije virusa korona igre odlože za narednu godinu, prenosi portal dobro upućen u olimpijske stvari „Insajd gejms”.
Šef kabineta japanskog premijera Jošihide Suga je potvrdio da je u telefonskom razgovoru zakazanom na inicijativu Trampa, u vezi sa virusom korona, Abe ponovio stav da Japan ostaje pri tome da se najveća smotra sporta održi u zakazanom terminu.
Abe je tako ostao na kursu Međunarodnog olimpijskog komiteta (MOK) čiji je predsednik Tomas Bah istog dana kad je i Tramp pozvao na odlaganje igara, ponovio da MOK i dalje stoji pri svojoj odluci iz prethodne sedmice (da se ide po rasporedu). Predsednik Organizacionog komiteta „Tokija 2020” Joširo Mori je brže-bolje potisnuo u drugi plan nedavnu izjavu jednog člana Izvršnog odbora da bi „igre mogle da se odlože za godinu-dve”.
Šta piše u ugovoru, kad je reč o otkazivanju
Ovako odlučna reakcija Japana na Trampov apel, mogla bi da znači dve stvari: ili da Japanci imaju neka pouzdana saznanja o daljem ponašanju virusa korona (da će se stvar smiriti brže no što mnogi misle), ili da su zajedno sa MOK-om spremni da idu sa ovakvim stavom dokle god to bude imalo smisla. Početkom nedelje jedan član organizacionog odbora je izjavio da bi bio iznenađen da situacija sa Olimpijskim igrama bude izvesna pre kraja maja. Razumljiva je želja organizatora da se igre održe po planu, imajući u vidu ulaganje od blizu 13 milijardi dolara, kao i stotinama milijardi koje se u svakom kutku planete zavrte oko najvećeg događaja na njoj (NBC je nedavno prijavio da je samo od reklama za Tokio već ostvario prihod od 1,25 milijardi). Ali, niko, normalno, nije spreman da ide toliko daleko da novac dobije prednost u odnosu na bezbednost.
I MOK i Organizacioni komitet će držati ovakav kurs sve dok takav stav budu mogli da pravdaju jakim argumentima. Možda će za to imati pokriće i do samog kraja, ukoliko virus korona bude na vreme savladan. Japan je do sada prijavio 700 zaraženih, od toga deset sa smrtnim ishodom.
Sudbina 32. letnjih olimpijskih igara zavisi, pre svega, od MOK-a sa kojim je Tokio potpisao ugovor 2013, prema kojem MOK ima pravo da ih oduzme ukoliko se ne održe 2020. godine. U tom ugovoru nema reči o odlaganju igara, a MOK može da ih otkaže „u slučaju rata, građanskih nemira ili bojkota”, ili ukoliko se organizatori slože da je „bezbednost učesnika ugrožena iz bilo kog razloga”. Ako se ne pronađe rešenje za virus, onda bi bezbednost učesnika sigurno mogla da bude ugrožena, a učesnici igara nisu samo akreditovani sportisti (više od 11.000) već i zvaničnici, novinari, volonteri (80.000), ali i milionska publika (za „Rio 2016” prodato 6,2 miliona ulaznica, rekord „Atlanta 1996” sa 8,32 miliona).
Teško je na osnovu svih argumenata zaključiti šta će se dogoditi sa igrama u Tokiju, ali zdrav razum kaže da ih neće biti ako se kriza sa virusom nastavi. Da najveći sportski događaj već ispašta mogli smo da se uverimo i juče, kada je tek upaljeni olimpijski plamen u Grčkoj počeo da „tinja” na putu ka Japanu.
Batler u Sparti: Ovo je Sparta
Posle neočekivano velike gužve prilikom prolaska štafete kroz Spartu (uprkos apelu organizatora da se drže podalje ove manifestacije), Olimpijski komitet Grčke je doneo „tešku ali jedinu moguću odluku da se otkaže ostali deo programa na grčkom tlu”. Tako da će olimpijska baklja, shodno novom planu, biti ispraćena u Tokio u potpunoj tišini, na poprištu Prvih modernih Olimpijskih igara 1896. godine (stadion „Panatinaiko”). Među onima koji su juče u Sparti nosili baklju bio je škotski glumac Džerard Batler koji je pred okupljenim građanima ponovio čuveni poklič („Ovo je Sparta”) iz filma „300 – Bitka kod Termopila”, u kojem glumi spartanskog kralja Leonidu. Batler je prethodni put javno „izveo” ovaj poklič zajedno sa svojim Novakom Đokovićem, kada su slavili trijumf našeg tenisera na Ju-Es openu 2018.
Ceremonija u vezi sa olimpijskom bakljom je najmanji problem Olimpijskih igara u Tokiju. Pitanja koja hitno zahtevaju odgovor jesu – kako će se organizovati sve kvalifikacije, kada svakodnevno dolazi do pomeranja i termina i mesta održavanja, odnosno – da li ćemo u Tokiju imati najveći sportski događaj ako sportisti ne budu imali takmičenja ovog proleća; u kakvoj će formi biti, i da li će svaki od njih moći da tempira svoj vrhunac, za koji se spremao četiri godine. Da li sportista koji, recimo, preleži ovaj virus u aprilu, može da bude u top formi u julu? Većina sportista i timova na svetu trenutno radi u drugačijem režimu, nalik pripremama uoči sezone, kad nema događaja. Sve to ne ide u prilog onima koji tvrde da nema razloga za otkazivanje igara, čak i da virus za mesec dana nestane sa lica zemlje, jer za spektakl su potrebni sportisti u svom najboljem izdanju.

Đokoviću do Madrida sigurno prvo mesto
Nesnalaženje i menjanje odluka iz dana u dan karakterišu i reakcije svetskih organizacija tenisera (ATP) i teniserki (VTA), kao i međunarodne teniske federacije (ITF), na lavinu promena u sportskim kalendarima izazvanih prilagođavanjem na posledice virusa korona. Kao što su organizatori mastersa u Majamiju najpre zvanično potvrdili da nastavljaju sa pripremama za početak, 23. marta, a dva dana kasnije ga otkazali, tako su i poslednje odluke sa vrha međunarodnih organizacija ostavile mogućnosti različitih tumačenja.
Do usklađivanja odluka sve tri organizacije nije došlo, nego se najpre oglasila ATP, pa VTA i onda ITF. I naslovi da tenisa nema do 20. aprila su uneli zbrku. U saopštenju ATP stoji da prekid traje „najmanje do sedmice započete 20. aprila”, što znači da ga sigurno neće biti do 27. aprila, kada počinju turniri na šljaci serije 250, u Estorilu i Minhenu. Tako bi ova dva manja turnira, od 27. aprila do 3. maja, mogla da dobiju dosad najveći značaj.
Definitivno su otkazani turniri 20-26. aprila, u Barseloni (serija 500) i Budimpešti (250). Što se tiče poena u tom delu sezone, najveći gubitnik bi mogao da bude Rafael Nadal, sa 11 titula iz Barselone, koliko je trebalo da brani i na mastersu (1.000 poena) u Monte Karlu, gde je pobeđivao najpre osam puta uzastopno (2005-12), pa još tri puta zaredom (2016-18). Od tri titule koje mu nedostaju između ta dva niza, dve mu je preoteo Novak Đoković, 2013. i 2015.
S druge strane gledano, Nadal ne gubi previše prošlogodišnjih poena sa ta dva turnira na kojima je bio neočekivano zaustavljan već u polufinalu. U Monte Karlu ga je pobedio Fabio Fonjini i kasnije osvojio titulu, a na isti način je do pehara u Barseloni stigao i Dominik Tim. Ko savlada „kralja šljake” na njegovom bunjištu ne propušta priliku da stigne sve do kraja trke.
Činjenica je, međutim, da je Španac navikao da igra većinu turnira u sezoni šljake i da će mu ova dva nedostajati. Sada je glavno pitanje da li će se igrati mastersi u Madridu (3-10. maj) i Rimu (10-17. maj), koji donose po 1.000 poena.
Što se tiče trke za prvo mesto na ATP listi, ni jedna potencijalna promena neće uticati na nju do planiranog nastavka sezone, 27. aprila. Bez obzira da li se prošlogodišnji poeni oduzimaju ili ne, Đoković će zadržati prednost. Pre skidanja poena iz Majamija ona trenutno iznosi 685 poena, a ako se izbrišu poeni iz Majamija, Monte Karla i Barselone biće još veća – 955 poena.
Prvu priliku da izbije na čelo liste Nadal bi imao u Madridu, gde je prošle godine izgubio u polufinalu (360 poena), a Đoković osvojio titulu (1.000 poena). Naravno, pod uslovom da se turnir igra i da bude uspešniji od našeg asa, makar i u finalu.
Ako bi i taj španski turnir bio otkazan, razlika bi se svela na 345 poena, pa bi novu priliku mogao da ima u Rimu, pod uslovom da odbrani titulu, a Đoković ne stigne dalje od četvrtfinala.
Sve su to u ovom trenutku samo nagađanja, jer Udruženje teniskih profesionalaca (ATP) do juče još nije donelo najavljenu odluku o sudbini neodržanih turnira i izgubljenih poena u ovoj vanrednoj situaciji, kada raste nezadovoljstvo tenisera jer nemaju pravovremena obaveštenja. Vrhunac pometnje je bio uoči turnira u Majamiju, kada mnogi nisu znali da li da se vraćaju iz Amerike u Evropu.
Za sada je izvesno samo jedno: Rodžer Federer nije mogao da izabere bolje vreme za operaciju kolena, dok svi tereni miruju. Sada su mu porasli izgledi da na Vimbldonu, kada namerava da se vrati, ostane među glavnim nosiocima.
Trka Đokovića i Nadala
U tabeli su dati trenutni i umanjeni brojevi ukoliko se izbrišu svi poeni Đokovića i Nadala do 27. aprila, pod uslovom da ATP ne unese korekcije:
Novak Đoković         10.175 9.905
Rafael Nadal 9.490   8.950
Đoković gubi 270 poena poena iz Majamija (90) i Monte Karla (180), a Nadal 540, iz Monte Karla (360) i Barselone (180).

Partizan pobedio Voždovac u gostima
Fudbaleri Partizana pobedili su Voždovac sa 2:1, u 26. kolu Super lige Srbije. Strelci za Partizan pred praznim tribinama stadiona Voždovca bili su Aleksandar Šćekić u 62. i Bojan Matić u 65. minutu.
Gol za domaći tim u 69. minutu dao je Miloš Stojčev. Partizan je drugi sa 58 bodova, osam manje uz utakmicu više od vodeće Crvene zvezde. Voždovac je vezao šest poraza i sa 35 bodova zauzima osmu poziciju na prvenstvenoj tabeli, prenosi Beta.
Vojvodina i Čukarički bez pobeda
Fudbaleri Vojvodine igrali su nerešeno bez golova sa Spartakom u Subotici, u 26. kolu Super lige Srbije. Vojvodina je i dalje treća na tabeli. Sada ima 55 bodova, tri manje od drugoplasiranog Partizana, a pet više od TSC-a.
Spartak sa 37 zauzima sedmo mesto. Petoplasirani Čukarički je igrao 2:2 sa Javorom u Ivanjici.
Javor je dva puta vodio, golovima Nikole Petkovića i Ivana Rogača, ali su gosti osvojili bod preko Ibrahima Ndijaea i Slobodana Tedića. Radnički je u Nišu pobedio poslednjeplasiranu Mačvu sa 3:1 i sa 42 boda zauzima šesto mesto na tabeli.
Mladost je rezultatom 3:1 pobedila Inđiju u Lučanima, prenosi Beta.

Bolonja: Skoro pa smo morali da primoramo Mihajlovića da ode u Rim
Bolonja - Trener Bolonje, srpski fudbalski stručnjak Siniša Mihajlović poslat je u Rim jer korona virus može da bude izuzetno opasan tokom oporavka od leukemije.
„Skoro pa smo morali da primoramo trenera da napusti Bolonju. On je želeo da ostane ovde zbog ljubavi prema klubu”, rekao je kondicioni trener Bolonje Masimilijano Markezi za E-TV.
Mihajlović se vratio u svoju kuću u Rimu kako bi bio sa porodicom jer bi se bio pod velikim rizikom kada bi se zarazio korona virusom. Njemu je u junu dijagnostifikovana leukemija i do sada je imao tri perioda hemoterapije i transplantaciju koštane srži.
„Sigurniji je u Rimu. Važno je da se ne zarazi jer iskreno nismo imali studije slučaja o ljudima sa ovim virusom koji su imali njegove probleme”, kazao je član stručnog štaba Bolonje.
Neko ko prođe hemoterapiju ima snažno oslabljen imuni sistem i svaka dodatna bolest, pa i običan grup, bila bi izuzetno opasna po njega. Pokrajina Emijila Romanja je jedna od tri regije Italije najteže pogođenih pandemijom korona virusa, zajedno sa Lombardijom i Venetom.
Iako je Italija u izolaciji kako bi se sprečilo dalje širenje zaraze, virusom korona su zaraženi fudbaleri Juventusa, Sampdorije i Fiorentine, prenosi Beta.

Slaviša Kokeza zaražen koronavirusom
Predsednik Srbije Aleksandar Vučić potvrdio je danas da je predsednik Fudbalskog saveza Srbije Slaviša Kokeza zaražen koronavirusom, a da su dvojica ljudi koji su bili s njim – negativni na testovima.
„Razgovarao sam s njim, dobro se drži”, preneo je Vučić novinarima, javlja Tanjug.
Objasnio je da Kokeza virus nije dobio u Amsterdamu, već u Milanu: „Sve je odatle stiglo”.
Kokeza je, kaže, najvećim delom bio u izolaciji, i negativno su testirana dvojica koja su sa njim u međuvremenu bila u Amsterdamu.
    </div>
    <div id="vesti">
Sukob migranata na Baščaršiji
Sarajevo - Na Baščaršiji je oko 15:15 sati došlo do narušavanja javnog reda i mira, potvrđeno je za portal Kliks iz Operativnog centra MUP-a Kantona Sarajevo. Prema rečima očevidaca, došlo je do sukoba između nekoliko migranata, a deblji kraj je izvukao jedan od mladića koji je završio s povredama.
S obzirom na to da je krvario u pomoć su mu pritekli drugi migranti koji su mu maramicama pokušavali zaustaviti krv. Neko od prisutnih pozvao je i Hitnu pomoć, čija je ekipa zbrinula poveđenog.
Patrola policije je upućena na mesto događaja, prenosi anjug.

Merčep na uslovnoj slobodi
Puštanje iz zatvora ratnog pomoćnika ministra unutrašnjih poslova Hrvatske Tomislava Merčepa uvreda je za srpske žrtve rata, smatra Krsta Žarković, predsednik Udruženja Srba proteranih iz zapadne Slavonije.
„Ovakva odluka Vrhovnog suda Hrvatske predstavlja brutalan napad na srpsku zajednicu u Hrvatskoj jer se njome sprečava povratak proteranih Srba”, rekao je Žarković za agenciju Srna.
Vrhovni sud Hrvatske doneo je odluku o uslovnom puštanju iz zatvora Tomislava Merčepa, koji je pravosnažno osuđen na sedam godina zatvora u slučaju Pakračka Poljana. Sud u svom obrazloženju navodi da su ispunjene zakonske pretpostavke za uslovni otpust.
„Iako je zatvoreniku u avgustu 2019. pravosnažno odbijen prethodni predlog za uslovni otpust, u međuvremenu je nastupila nova okolnost jer je njegovo zdravstveno stanje znatno pogoršano, teško je pokretan, potrebna mu je stalna nega i pomoć. Zatvorenik nije ranije osuđivan, a do sada je izdržao tri četvrtine izrečene kazne”, navedeno je u saopštenju Vrhovnog suda, prenosi HRT.
Merčep će nakon izlaska iz zatvora morati redovno da se javlja nadležnoj policijskoj stanici. „Prvo javljanje mora biti u roku dva dana od izlaska na uslovni otpust, a dalje jednom mesečno do isteka uslovnog otpusta”, piše u rešenju suda.
Merčep je 2016. godine na Županijskom sudu proglašen krivim za ratni zločin protiv civilnog stanovništva i kažnjen na pet godina i šest meseci zatvora. Utvrđena je njegova krivica za smrt 43 civila koje su ubile njegove jedinice. Vrhovni sud mu je kasnije povećao kaznu na sedam godina zatvora.
Na sudu je dokazano da su Merčepove jedinice nezakonito uhapsile 52 osobe. Samo šest ih je preživelo tretman „merčepovaca”, a tri se vode kao nestale. Njegove jedinice bile su poznate po posebnoj okrutnosti, a iza njih je ostajao krvav trag koji se nije mogao sakriti.
O užasima koje su počinili Merčepovi ljudi prvi je javno progovorio Miro Bajramović 1997. za tadašnji splitski „Feral tribjun”, koji je sam potvrdio da je odgovoran za smrt 86 ljudi. On je u svojoj ispovesti rekao da su se Merčepa plašili i Hrvati i Srbi.
Kazao je da su 1991. u Pakračkoj Poljani zatvorenike držali u podrumu škole, spajali ih na struju i palili plamenom iz boce plina.
„Znate li koji je najbolji način da im nanesemo što veću bol kako bi više priznali? Palite zatvorenika – plamenom iz boce plina, i onda ga polijete sirćetom, a to radite uglavnom po genitalijama i očima. Zatim, postoji mali induktor, poljski telefon, pa Srbina priključiš na to. Reč je o jednosmernoj struji, ne može ga ubiti, ali stvara neugodan osjećaj kod čoveka”, pričao je odvratne detalje mučenja Miro Bajramović.
Upravo zbog te stravične okrutnosti i zločina, Merčepa su nazivali „gospodarom života i smrti”, i to od Vukovara preko Zagreba pa sve do Pakračke Poljane. Obrazlažući prvostepenu presudu Merčepu 2016, predsednik sudskog veća Zdravko Majerović je rekao:
„Znao je da njegovi podređeni muče, pljačkaju i ubijaju u Pakračkoj Poljani i nije poduzeo nikakve mere da ih u tome spreči, čime im je dao prećutno odobrenje da to čine.”
Krsta Žarković podseća na to da je Merčep sa svojom jedinicom u potpunosti etnički očistio nekoliko srpskih sela u zapadnoj Slavoniji koja se tada nisu nalazila u zoni ratnih dejstava: „Ako je iko u pravom smislu počinio ratne zločine, to je bio Merčep sa svojom jedinicom na prostoru Pakračke Poljane i Marinog Sela.”
Da se sprema ovakva odluka Vrhovnog suda, moglo se naslutiti još tokom predsedničke kampanje u Hrvatskoj. Pomilovanje Merčepa nije zatražio samo predsednik Udruženja veterana domovinskog rata Đuro Dečak, već i predsednički kandidat Miroslav Škoro. „On je je bolestan i bilo bi humano osloboditi ga”, izjavio je Škoro.

Beograđanin uhapšen u Podgorici zbog poziva na okupljanje
PODGORICA – Crnogorska policija saopštila je danas da je privela i podnela krivičnu prijavu protiv O. O. (23) iz Beograda koji je i pored zabrane javnih okupljanja zbog koronavirusa putem društvenih mreža pozvao na okupljanje građana.
Nakon objave mladića kod železničke stanice u širem centru Podgorice okupilo se oko 500 ljudi, navode u policiji.
Crna Gora je od juče uvela set restriktivnih mera kako bi sprečila širenje koronavirusa, a jedna od njih je zabrana javnih okupljanja.
Policija navodi da je mladić iz Beograda uhapšen zbog sumnje da je izvršio krivično delo „nepostupanje po zdravstvenim propisima za suzbijanje opasne zarazne bolesti”, javlja Beta.
„Podgorička policija je izašla na lice mesta gde je zatečeno oko 500 okupljenih građana i oko 200 zaustavljenih vozila, što je suprotno odluci Ministarstva zdravlja koja je stupila na snagu 13. marta 2020. godine”, navodi se u saopštenju.
Mladić iz Beograda je uz krivičnu prijavu priveden državnom tužiocu.
Pored zabrane javnih okupljanja, u Crnoj Gori je i obustavljena nastava u obrazovnim ustanovama, zabranjena putovanja iz ili u Francusku, Italiju, Sloveniju, Nemačku i Španiju, manji granični prelazi ka Srbiji, Bosni i Hercegovini, Albaniji i Hrvatskoj su zatvoreni.
To je samo deo seta mera koje su podgoričke vlasti preduzele, a u Crnoj Gori do sada nije registrovan nijedan slucaj koronavirusa.

Zbog curenja amonijaka u BIP-u petoro građana zadržano na VMA
Curenje amonijaka u fabrici BIP, koja se nalazi na auto-putu Beograd-Niš, nedaleko od Hitne pomoći, je zaustavljeno, potvrđeno je Tanjugu u MUP-u. Nekolicina ljudi koji su prolazili pored fabrike oko 15 časova javili su se u Hitnu pomoć zbog peckanja u disajnim organima i očima, kao i otežanog disanja, rečeno je Tanjugu u Hitnoj pomoći.
Prema rečima nadleržnih iz Hitne pomoći, nema ozbiljnijih posledica, a ljudi koji su se javljali zbog tegoba su upućeni na VMA.
Kako je javio Tanjugov izveštač sa lica mesta, u vazduhu se i i posle zbrinjavanja građana s vremena na vreme osećao neprijatan miris u blizini fabrike, a bila je stvorena gužva na tom delu auto-puta, kao i na Novom Beogradu.
Usled izlaganja učesnika u saobraćaju (putnika i vozača) toksičnom gasu, u Vojnomedicinsku akademiju je primljeno 18 pacijenata sa tegobama u vidu nadraženog suvog kašlja, mučnine i povraćanja, saopštila je VMA.
Nakon zbrinjavanja u Nacionalnom centru za kontrolu trovanja VMA, 13 pacijenata je otpušteno kući, dok je petoro zadržano na kliničkom lečenju radi dalje opservacije navedenih tegoba.
Svi pacijenti nalaze se u dobrom opštem stanju sa lakšom kliničkom slikom i nisu u životnoj opasnosti.

Vlada pomaže gradu za presude za vrtiće
Višegodišnje preplaćivanje vrtića beogradskim roditeljima, koje je posle donošenja sudskih presuda došlo na naplatu gradu, trenutno je velika finansijska omča oko vrata nadležnima u prestonici. Zbog toga su se oni obratili republici da bi Vlada Srbije dala finansijsku injekciju zbog ovog udara na beogradski budžet čijom visinom su se nadležni početkom godine nedeljama hvalili.
– Od vlade je zatražena pomoć za grad da se ne bi odustalo od drugih projekata. Zahvalan sam vladi što je, uz sve mere koje ima protiv virusa korona, izdvojila 472.000.000 dinara za Beograd da bi mogao da reši barem četrdesetak odsto tužbi koje će stići tokom ove godine na naplatu – kazao je zamenik gradonačelnika Goran Vesić.
Kako je naveo, samo u januaru i februaru ove godine 210.000.000 dinara skinuto je sa računa po osnovu tužbi.
– Od 2016, zaključno sa današnjim danom, iz budžeta grada isplaćeno je 3.240.000.000 dinara po osnovu sudskih presuda roditelja za boravak dece u vrtićima, koji su plaćali po višim cenama. To nije kraj isplatama, jer je u toku još proces po tužbama roditelja, pa se očekuje da će ove godine sa računa grada biti isplaćeno još 1.370.000.000 dinara – dodao je Vesić.
Loše obračunavanje cene vrtića roditeljima beogradskih mališana na snazi je bilo od 2010. do kraja 2014, posle čega je za sve uvedena jedinstvena cena. Pre njenog uvođenja, mnogim mamama i tatama grad je naplaćivao znatno više od zakonom utvrđenog maksimuma. To je, opravdano, i bio razlog za silne tužbe roditelja.

„Gospođa” iz Tatarstana na festivalu „Slavija”
Umorni od velikih promena koje život donosi pa čak i od zamišljanja bolje i pravednije budućnosti, ljudi beznadežno žive na splavu. Oni su usamljeni u svom beznađu i povodljivi. Puštaju da dani lete. Smenjuju se godišnja doba. Proleće zamenjuje zimu… Splav počinje da pušta vodu i na njemu nema dovoljno mesta za sve… Ovo je siže predstave „Gospođa” nastale po motivima priče Ivana Turgenjeva „Mumu”. Sa ovim komadom na sceni teatra „Slavija” gostovalo je Buinsko državno dramsko pozorište iz Tatarstana, povodom održavanja 19. Međunarodnog pozorišnog festivala „Slavija 2020”.
Režiju i scenografiju je uradio Timur Kulov. Naslovnu ulogu tumači Gulzada Kamartdinova. Gerasima igra Rustem Davlyatshin, a u glumačkom ansamblu su i Rufna Kamatdinova, Vilnur Shaykhutdinov, Lilijya Gazizulina, Elmira Semenova, Rima Kamidulina, Ilfr Sultanov, Rishat Tukfatulin.
Priča koju ovi umetnici donose obavijena je velom tajne tokom više od jednog i po veka. Pitanje na koje pokušavaju da odgovore od ranog detinjstva deluje sasvim jednostavno: zašto je Gerasim udavio Mumu? Što su stariji, njihovi odgovori postaju sve manje očigledni. Gerasim, lišen svega što mu je bilo drago – nepreglednih seoskih prostranstava, voljene žene Tatjane i psa Mumu, prelazi liniju opsesivnog straha i neprekidne zavisnosti od Gospođe.
Večeras je na repertoaru predstava „Ako sutra nikad ne dođe” Republičkog pozorišta beloruske drame Minsk.
    </div>
    <div id="ekonomija">
Građani počeli da otkazuju već uplaćena letovanja
Turističke agencije su ove nedelje zabeležile veći broj otkazivanja aranžmana za letovanje. Osim prolećnih putovanja, koja su propala zbog krize izazvane virusom korona, ali i panike da će zbog epidemije isto biti i s letnjim aranžmanima, mnogi su pokušali da vrate uplaćeni novac i otkažu rezervacije.
Domaći turizam već sada beleži velike gubitke, ne samo agencije nego i hoteli i restorani, zbog otkazivanja putovanja stranih gostiju. A ono sa čime se trenutno suočavaju, kako tvrde, dovodi u pitanje opstanak manjih turističkih agencija.
– Mnoge agencije koje organizuju prolećna putovanja imaju problem, kao i one koje su prodale većinu aranžmana za leto, koje građani počinju da otkazuju. Kada posmatramo propise, to bi bilo u redu, da nismo u ovakvim okolnostima, kada je problem globalan. Svi strani partneri sa kojima su organizovana ova putovanja takođe imaju dnevne likvidnosti ili su novac koji im je uplaćen uložili u planirane investicije – kaže Aleksandar Seničić, direktor Nacionalne asocijacije turističkih agencija „Juta”. On napominje da se i u svetu dešava da niskotarifne kompanije koje su same otkazale letove ka nekim destinacijama putnicima u ovom trenutku ne vraćaju novac, niti im nude zamenu za neki drugi datum. Turistički sektor je, dodaje naš sagovornik, u ovom trenutku u velikom problemu. To je razlog što ovih dana pokušavaju da od nadležnih dobiju pomoć i predlože rešenja kako da prevaziđu nastalu situaciju.
– Najvažnije da izbegnemo paniku. Agencije trenutno nemaju prihode ni posla, jer je sve stalo. Ne postoji mogućnost da se u ovom trenutku vraća novac od aranžmana, posebno zbog toga što je on uglavnom prosleđen partnerima u inostranstvu. Ogroman broj aranžmana za leto je prodat, mnogo je i ranih ponuda koje su bile jeftinije zbog posebnih uslova ugovaranja. Apelujemo na putnike da razumeju situaciju i da imaju u vidu da ćemo naći rešenje – kaže Seničić.
Osim problema s putnicima koji traže novac i otkazuju putovanja, agencije brine i to kako će u narednom periodu da izmiruju svoje obaveze. Već su razgovarali s nadležnim ministarstvom i turističkom inspekcijom.
– Tražimo model i zajedničko rešenje, što je posebno važno ako krene još masovnije otkazivanje putovanja. U ovom trenutku u organizatorima putovanja u Srbiji je zaposleno oko 5.000 radnika. Zato smo poslali dopis nadležnom ministarstvu zamolili ih za pomoć kako bi se predupredile katastrofalne posledice u poslovanju turističkih agencija. Predložili smo privremeno ukidanje plaćanja poreza i doprinosa na primanja zaposlenih, grejs period za obaveze prema platnim institucijama i dobavljačima, kao i ukidanje obaveznog depozita za obavljanje delatnosti. I što je najvažnije za putnike, da se odobri izdavanje „vrednosnih vaučera” na iznos uplaćenih aranžmana klijenata koji zahtevaju povraćaj novca – objašnjava Seničić.
U agencijama tvrde da bi izdavanje ove vrste vrednosnih vaučera relaksiralo turističke agencije povraćaja novca u situacijama kada to nije moguće (jer ni njihovi partneri u inostranstvu nemaju likvidnost da izvrše povraćaje uplaćenih sredstava. Kako objašnjavaju, putnicima bi agencija na ovaj način obezbedila sigurnost njihovog novca uz mogućnost korišćenja tih vrednosnih vaučera u periodu leta i jeseni ove godine. Oni se pozivaju na neke evropske zemlje koje su već sada ugroženom turističkom sektoru omogućili i podizanje beskamatnih kredita za tekuću likvidnost.
Otkazano više od 50.000 noćenja u hotelima u Srbiji
Procenjuje se da je do sada u hotelima u Srbiji otkazano 50.000 noćenja, ali da još ne postoje zvanične informacije da je neki od njih prestao da radi zbog proglašenja pandemije virusa korona, rekao je juče za Betu direktor Poslovnog udruženja hotelsko ugostiteljske privrede Srbije (Hores) Georgi Genov. „Do 10. marta je bilo otkazano 36.000 noćenja u 64 hotela u Srbiji, do sada je ta cifra premašila i broj od 50.000, to su rezervacije za mart i april, za maj ima otkazivanja ali još uvek ne drastično”, kazao je Genov.
Hores je Vladi Srbije predložio paket mera koji podrazumeva olakšice u poslovanju usled novonastale situacije proglašenja pandemije virusa korona, a koji se uglavnom odnosi na oslobađanje plaćanja poreza i reprogramiranje kredita. „Mnogi hoteli su opterećeni kreditima pa smo vladi predložili paket mera u koji je uključeno i to da se reprogramiraju dugovi i da se krediti ne otplaćuju u vreme zdravstvene krize, kao i da se pauzira plaćanje komunalnih usluga”, kazao je Genov.

Lakši izvoz voća i povrća u Rusiju
Izvoznici svih vrsta voća iz Srbije u Rusku Federaciju, osim jabuka, bresaka i nektarina, ubuduće će lakše plasirati robu na to tržište, zahvaljujući novim pravilima po kojima je neophodni minimalni kapacitet hladnjača smanjen sa 500 na 200 tona.
Po novoj Uredbi o evidenciji izvoznika voća i povrća u Rusku Federaciju, izvoznici šljiva, trešanja, višanja, jagoda, malina, borovnica, kupina, ribizli, drenjina, brusnica i sličnog sitnog voća, moraće u vlasništvu ili zakupu da imaju hladnjaču kapaciteta najmanje 200 tona. Liberalniji uslovi za skladišne kapacitete odnose se i na povrće.
    </div>
    <div id="vesti">
Goran Jevtić se još ne nalazi u registru pedofila
Osnovni sud u Somboru nije u prvostepenoj presudi glumcu Goranu Jevtiću naznačio da će se prema njemu primenjivati odredbe „Marijinog zakona”. Pravosnažna presuda dostavljena je u oktobru prošle godine Upravi za izvršenje krivičnih sankcija, koja je nadležna za sprovođenje tog zakona, saznaje „Politika”.
Povodom ovog slučaja koji je izazvao pažnju javnosti zbog toga što je Viši sud u Somboru doneo rešenje da će glumac kaznu od 10 meseci zatvora izdržavati kod kuće, uz elektronski nadzor, krivičari skreću pažnju da je prvostepeni sud, dakle u ovom slučaju Osnovni sud u Somboru, nadležan da vodi računa o tome da li se na osuđenog primenjuju odredbe „Marijinog zakona” (Zakon o posebnim merama za sprečavanje vršenja krivičnih dela protiv polne slobode, koji je stupio na snagu 2013. godine).
Prema ovom zakonu, oni koji su osuđeni zbog nekog seksualnog krivičnog dela prema maloletnoj osobi biće registrovani kao pedofili i podvrgnuti posebnim merama posle izdržane kazne zatvora. Reč je o pet mera, a prva među njima je obavezno javljanje nadležnom organu policije i Uprave za izvršenje krivičnih sankcija. Druga mera je zabrana posećivanja mesta na kojima se okupljaju maloletnici, kao što su vrtići i škole.
Pored toga, ovi osuđenici su dužni da posećuju profesionalna savetovališta i ustanove, što u prevodu znači da moraju da se leče. Takođe su obavezni da obaveste nadležne organe o promeni prebivališta, boravišta ili radnog mesta, kao i o putovanju u inostranstvo.
Ove mere se sprovode najduže 20 godina posle izdržane kazne zatvora, a o potrebi njihovog daljeg sprovođenja odlučuje sud koji je doneo prvostepenu presudu i to po službenoj dužnosti. To u konkretnom slučaju znači da Osnovni sud u Somboru ima obavezu da „prati situaciju” oko Jevtića, iako je za sprovođenje mera prema zakonu nadležna Uprava za izvršenje krivičnih sankcija.
– U presudi koju je doneo Osnovni sud u Somboru osuđenom Goranu Jevtiću nije naložena primena „Marijinog zakona”, jer je Zakonikom o krivičnom postupku precizno definisano šta treba da sadrži izreka presude, odnosno ZKP ne predviđa obavezno unošenje takvih podataka u izreku presude. Spis Osnovnog suda u Somboru se trenutno nalazi u Vrhovnom kasacionom sudu radi odlučivanja o zahtevu za zaštitu zakonitosti, koji je izjavio branilac osuđenog, pa je elektronskom proverom kroz upisnik Osnovnog suda u Somboru utvrđeno da je 24. oktobra 2019. godine pravnosnažna presuda dostavljena Upravi za izvršenje krivičnih sankcija i poslodavcima osuđenog u skladu sa „Marijinim zakonom” – rekla je za „Politiku” Elizabeta Kovač, portparol Osnovnog suda u Somboru.
Iz Vrhovnog kasacionog suda je prošle nedelje saopšteno da je 27. februara odbijen zahtev za zaštitu zakonitosti kao neosnovan.
Izvesno je da će Jevtić biti upisan u registar pedofila, budući da je pravosnažno osuđen, ali će posebne mere prema njemu biti sprovedene tek kada izdrži 10 meseci kućnog zatvora.
Iz Uprave za izvršenje krivičnih sankcija nismo dobili odgovor na pitanje da li su njegovi podaci već uneti u registar.
– Ne možemo ni za jednu osobu dati informaciju da li je upisana u registar jer ti podaci nisu javni. Na njih se primenjuju odredbe Zakona o zaštiti podataka o ličnosti i tajnosti podataka – rečeno nam je u Upravi za izvršenje krivičnih sankcija.
Taj registar se koristi interno i podaci se daju državnim organima i poslodavcima samo u situacijama kada je to neophodno radi interesa istrage i bezbednosti maloletnika, kako se ne bi dogodilo da pedofil bude zaposlen u školi ili da na bilo koji način radi sa decom.
Ova evidencija sadrži ime i prezime osuđenog, njegov jedinstveni matični broj građana, adresu prebivališta, podatke o zaposlenju, podatke koji su od značaja za lično prepoznavanje osuđenog i njegove fotografije, zatim DNK profil, podatke o krivičnom delu i kazni na koju je osuđen, o pravnim posledicama osude i podatke o sprovođenju posebnih mera propisanih „Marijinim zakonom”.
Ovi podaci se vode trajno i ne mogu se brisati, ali nisu javno dostupni, pa ih zato ne mogu dobiti ni mediji. Mogu se dati samo nadležnim državnim organima – sudu, javnom tužiocu i policiji, ali i „aktuelnim i potencijalnim poslodavcima osuđenog”, kao i inostranim državnim organima kada postoji odgovarajući međunarodni sporazum koji predviđa davanje takvih podataka.
Prema poslednjim podacima, broj osuđenih koji su upisani u registar pedofila je 279.

Uhapšen zbog ubistva 91-godišnjaka u Valjevu
Pripadnici Ministarstva unutrašnjih poslova u saradnji sa Višim javnim tužilaštvom u Valjevu uhapsili su M. I. (1974) zbog postojanja osnova sumnje da je izvršio krivično delo ubistvo.
Sumnja se da je on usmrtio devedesetjednogodišnjg muškarca u njegovoj kući u Valjevu, tako što mu je pomoću podesnog alata i fizičke snage zadao više udaraca po glavi i telu.
Po nalogu Višeg javnog tužilaštva, osumnjičenom je određeno zadržavanje do 48 časova nakon čega će, uz krivičnu prijavu, biti priveden tužiocu.

Pripadnicima snaga bezbednosti uručeni ključevi stanova u Vranju
Čestitam pripadnicima snaga bezbednosti na ovom velikom danu, velikom danu za vas, vaše porodice i vaš grad, ali i veliki dan za naša ministarstva i za čitav sistem bezbednosti. Od vremena Tita, Aleksandar Vučić je prvi predsednik Srbije, Aleksandar Vučić je prvi čovek koji vodi Srbiju još od tih vremena koji je pokrenuo plansko i sistematski organizovano zbrinjavanje svih pripadnika službi bezbednosti. Čekali smo decenijama da dođe čovek koji će biti u stanju da organizuje čitavu državu i da kaže da pripadnici službi bezbednosti imaju razloga da budu čuvani, poštovani i da imaju povoljnije mogućnosti da reše i ovaj veoma važan životni problem, izjavio je ministar odbrane Aleksandar Vulin, koji je danas uručio ključeve od novoizgrađenih stanova pripadnicima snaga bezbednosti kupljenih po povoljnijim uslovima u prvoj zgradi u Vranju.


Posle decenija čekanja, naglasio je ministar Vulin, dočekali smo da se o pripadnicima snaga bezbednosti vodi računa na poseban način, da se kaže koliko su izuzetni, da se kaže koliko su važni i da se kaže koliko ova država misli i brine o njima, saopštilo je Ministarstvo odbrane.
 
- Mnogo se radujem što vidim ovde i decu kako se već igraju, to znači da igralište treba da bude tu i deca su to prepoznala, a njih ne možete prevariti. Ponosan sam što sam tu sa vama, ponosan što vidim toliko dece i radujem se što će ih ovde biti još više, jer vi koji ste odlučili da kupite stanove na ovaj način, odlučili ste da budete pripadnik službi bezbednosti zauvek. Vi ste vezali svoju sudbinu za svoju državu, sa zanimanjem koje čuva svakog od nas. Hoću da vam se zahvalim zbog toga, da vam poželim puno sreće i zdravlja. Čuvajte sebe i svoje porodice, baš kao što čuvate i sve nas i baš kao što čuvate Srbiju – poručio je ministar Vulin.


Ključeve od 22 novoizgrađena stana za pripadnike snaga bezbednosti koji su ih kupili po povoljnim uslovima uručili su i potpredsednik Vlade i ministar unutrašnjih poslova Nebojša Stefanović i gradonačelnik Vranja Slobodan Milenković. Miniistar Stefanović je istakao da je izgradnjom stanova za pripadnike snaga bezbednosti započeo jedan mnogo važniji proces - proces gradnje budućnosti za ljude u našoj zemlji.
To znači, dodao je ministar Stefanović, da mogu da računaju da će im se plate svake godine povećavati i da će tim platama moći da isplaćuju te stanove, koji su pripadnicima snaga bezbednosti ponuđene po cenama znatno nižim od tržišnih, jer i predsednik Vučić i Vlada Srbije time žele da pokažu koliko poštuju to što pripadnici snaga bezbednosti rade za Srbiju, jer su oni uvek na prvoj liniji odbrane.

 
Gradonačelnik Vranja Milenković je istakao da je oko izgrađenih zgrada za pripadnike snaga bezbednosti planirana i gradnja infrastrukturnih objekata, kao i objekata uslužnih delatnosti, što će značajno doprineti kvalitetu života stanara tog dela Vranja. Ključeve od svog novog stana u ulici Radoja Dakića u Vranju danas je dobio i pripadnik Četvrte brigade Kopnene vojske major Igor Đorđević.
 
- Ovo je jedan divan momenat za mene i moju porodicu. Koristim priliku da zahvalim Ministarstvu odbrane i Vojsci Srbije što su meni i mojim kolegama omogućili da kupim ovaj stan po zaista povoljnim uslovima i što su time pokazali da zaista brinu o snagama bezbednosti – naglasio je major Đorđević, koji je do sada živeo kao podstanar, a koji će se sa porodicom, suprugom i sinom, uskoro useliti u svoj novi troiposoban stan i time trajno rešiti svoje stambeno pitanje.
    </div>
    <div id="politika">
Rošića nema na snimcima 20 kamera u Kosovskoj Mitrovici
Kosovska Mitrovica - Ni na jednom snimku koji su kao dokazni materijal predočeni uz 12.500 stranica optužujućeg materijala, a skinuti su sa 20 kamera u severnoj Kosovskoj Mitrovici, ne vidi se Marko Rošić, optuženi za umešanost u ubistvo Olivera Ivanovića u januaru 2018. godine. Ovo za „Politiku” naglašava Mahmut Haljimi, advokat Marka Rošića, kojeg su pripadnici Rosu uhapsili 23. novembra 2018. godine. Advokat Haljimi naglašava da je snimke sa video-nadzora  dobio od novopostavljenog tužioca Blerima Jusufaja, koji je po penzionisanju Sulja Hodže došao na mesto kosovskog specijalnog tužioca.
„Tek posle više zahteva dobio sam snimke sa kamera, na kojima se ni na jednom mestu ne vidi Marko Rošić. Na snimku su detaljno prikazana prethodna tri meseca, i nigde, ni u obrisima nema mog klijenta. Postoji snimak i od onog jutra kada je Ivanović ubijen, i to od šest sati, pa do 11.30, a karakteristično je da je svaki Oliverov korak snimljen, do trenutka kada pokošen pada ispred ulaza u stranku. Na tom snimku se vidi automobil ’opel korsa’ koja je kasnije zapaljena, ali i auto marke ’pežo’, bez registarskih tablica, koji odlazi u drugom pravcu”, kaže Haljimi, koji naglašava da optužnica protiv Rošića „mora da padne u vodu”.
Razlog za to je, kaže, i taj što je „navodni papirić na kojem je broj automobila Rošića, kojim je navodno pratio Ivanovića, a nađen je u njegovom džepu, čista prevara”. „Taj papirić koji je navodno glavni element koji optužuje mog klijenta je jedna obična laž. Naime, papirić se pojavio tek posle mesec i po dana. Gde je bio pre?  Kako je mogao da promakne tužiocima Jovu Radoviću i Nijazu Redži, koji su u Mitrovici vodili predmet. Otkud taj papir odjednom da se pojavi, a da ga oni prethodno nisu primetili, navodno u novčaniku pokojnog Ivanovića”, pita Haljimi, koji kaže i da brat Olivera Ivanovića, Miroslav nije potvrdio da je na papiriću Oliverov rukopis.
„Tražim pod hitno da se moj klijent pusti, a tvrdim da neko namerno vodi istragu u pogrešnom pravcu”, ističe za naš list Haljimi. Naglašava da je pod znakom pitanja da li će se ročište zakazano za ponedeljak održati, a ako i bude održano, neće biti dozvoljeno prisustvo javnosti, zbog virusa korona. „Nisam siguran da li će suđenje biti nastavljeno. U ponedeljak se izjašnjavaju tužilac i branioci, a koliko mi je poznato, tražićemo da se odustane od predmeta”, dodaje advokat Rošića.
Rošić, za kojeg je porodica tvrdila da je „drogiran”, ali i „lečen od bolesti za koju nikad nije ustanovljena da je postojala, a samim tim je i dobijao terapiju koja nije trebalo da mu se daje”, od decembra je u pritvoru u Kosovskoj Mitrovici, a prethodno je sudski pritvor izdržavao u Gnjilanu i Podujevu, gde je po rečima oca Nebojše Rošića „preživeo pravu torturu, da je čak pokušao sebi da oduzme život”. U procesu za ubistvo Olivera Ivanovića, optuženo je šest osoba i svi su iz Kosovske Mitrovice, a osim Rošića to su Nedeljko Spasojević, Rade Basara, Silvana Arsović, Žarko Jovanović i Dragiša Marković.

Na izbornim listama malo „srpskih domaćina”
Svi stranački lideri u svakoj izbornoj kampanji obavezno posete nekog uspešnog poljoprivrednika, „slikaju” se sa pravim srpskim domaćinom, kako vole da kažu, eventualno pomaze neku kravu ili jagnje i produže dalje. Zadovoljni što su pokazali koliko im je važna poljoprivreda, „najveći srpski adut”. Međutim, kad sastavljaju izbornu listu ni na pamet im ne padne da nekog „srpskog domaćina” stave na bilo koje mesto, a kamoli na ono koje garantuje dobijanje poslaničkog mandata. Pet do sada proglašenih lista za aprilske izbore potvrđuju ovo pravilo, SPS i SNS nemaju nijednog poljoprivrednika, SRS i SVM i SPAS ih imaju, mada bez ikakvih šansi za ulazak u parlament.
Teško je poverovati da baš niko od onih uspešnih poljoprivrednih gazdinstava, koji umeju domaćinski da dočekaju „kampanjce” ne bi pristao da se kandiduje za mesto u parlamentu. Nekako se čini da se niko ne seti da ih pita. Strankama se čini da će mnogo više birača privući, ako na listu stave što više glumaca, pevača, sportista, što više zvučnih imena. Koliko su i da li su uopšte u pravu, verovatno nikada nisu ozbiljno analizirali, jer da jesu, sigurno bi bolje promišljali i koga i na koje mesto će na listi upisati.
Na pomenute četiri izborne liste, svi su, čini se, odlučili da u parlament pošalju što više ekonomista i pravnika, a naprednjaci i socijalisti i poneko zvučno ime iz umetničkog sveta. Naprednjaci na svojoj listi imaju 44 ekonomiste i 42 pravnika, imaju oni i jednog poljoprivrednika, ali on nije član SNS-a, već predsednik Narodne seljačke stranke Marjan Rističević, kome je, kao zanimanje, navedeno – poljoprivrednik, a koji je već skoro dve decenije poslanik u Skupštini Srbije. Socijalisti nemaju ama baš nijednog kandidata poljoprivrednika, ali zato imaju 52 ekonomista i 32 pravnika. Radikali su na svoju listu stavili poljoprivrednika iz Boke, opština Sečanj, Milana Dujkovića, ali na 63. mesto, pa je teško poverovati da će on sesti u poslaničku klupu, ukoliko se imaju u vidu rezultati izbora iz 2016. godine, kada su radikali osvojili 22 mandata. SRS na listi ima 28 ekonomista i pravnika. Savez vojvođanskih Mađara ima devet poljoprivrednika, a najbolje pozicionirani je na stotom mestu, a budući da je reč o stranci nacionalne manjine, koja je 2016. godine osvojila četiri mandata, pa kandidat Endre Bokša iz Bačkog Petrovog Sela sasvim sigurno neće biti poslanik. I SVM ima 15 ekonomista.
Liste SNS-a i SPS-a imaju dosta profesora, inženjera i lekara, ali, čini se, da im „manjka” ljudi „običnih” zanimanja. Za razliku od njih, SRS i SVM imaju i profesore i inženjere i lekare, ali i mnogo „običnih” i zanimljivih profesija, pa se tako na obe liste nalazi i po nekoliko domaćica. Radikali, na primer, imaju tumača znakovnog jezika, mašinbravara, stolara, modelara odeće, mesara, frizera, kuvara... SVM na listi ima kandidata kome je u zanimanju navedeno „narodni poslanik”, „direktor”, ali i metaloglodača, vozača, strugara, kelnera, bravara, frizera, poljočuvara...
Zanimljiva je i starosna struktura, pa su naprednjaci na svoju listu stavili veliki broj mladih ljudi, ali i onih, narodski rečeno, u punoj snazi. Od 250 kandidata, njih 43 rođeno je posle 1990. godine, 37 u periodu od 1985. do 1990, a 24 od 1980. do 1985. Veliki broj rođen je sedamdesetih godina prošlog veka. Najmlađi na listi je Nikola Lazić, rođen 1999. Najstariji je kandidat PUPS-a Đuro Perić (1930).
Nije loša starosna struktura ni na listama SRS-a i SVM-a. Radikali imaju 25 kandidata rođenih posle 1990, 32 posle 1980, 58 posle 1970, kao i veliki broj rođenih šezdesetih. Na njihovoj listi najmlađi su Aleksandar Vuksanović i Ivana Milošević, rođeni 2000, a najstariji je Petar Jojić, rođen 1938. godine. SVM na svojoj listi ima 30 kandidata rođenih posle 1990. godine, 56 posle 1980. i 50 posle 1970, kao i veliki broj rođenih šezdesetih godina. Na njihovoj listi najmlađi kandidat je Katalin Abraham, rođena 2000, a najstariji Jožef Kadar rođen 1948. godine.
Socijalisti, po raznim kriterijumima, imaju zaista najzanimljiviju listu. Partija koja ima ministarku zaduženu za demografiju Slavicu Đukić Dejanović, koja neprestano priča o natalitetu kao velikom problemu ove zemlje i predstavlja mere koje bi trebalo da doprinesu njegovom povećanju, i još tri ministra u vladi koja, kao jedan od prioriteta navodi zadržavanje mladih u zemlji, sastavila je listu, kojom je poručila da joj je do mladih stalo koliko do lanjskog snega. SPS ima svega 24 kandidata rođenih posle 1990. godine, 45 posle 1980, a 60 posle 1970, dok je veliki broj rođenih posle 1950. No, nije starosna struktura tako loša, koliko je loše raspoređena, budući da su najsigurnija prolazna mesta dobili ljudi u osmoj deceniji.
Ukoliko bi SPS dobio 29 mandata, kao na izborima 2016. godine, poslanici bi postali Smilja Tišma (1929), Toma Fila (1941), Milutin Mrkonjić (1942). Smilja Tišma zaslužuje svako poštovanje, budući da je kao dete preživela brojne logore, među kojima i Jasenovac, da je ostala siroče i odrasla u sirotištu u Beogradu i pomagala u uklanjanju ruševina razrušene prestonice, ali to poštovanje se ukazuje na neki drugi način. Zanimljivo je, na primer, da poslanički mandat, pod pomenutim uslovima, ne bi dobio Neđo Jovanović, koji je tek na 49. mestu, a bio je jedan od najaktivnijih poslanika u ovom sazivu. Ali bi zato, mandat obnovio Milutin Mrkonjić, koji je „prećutao” četiri prethodne godine u parlamentu.
Šapićevi kandidati u proseku najmlađi
Peto mesto na glasačkom listiću rezervisano je za listu „Aleksandar Šapić – Pobeda za Srbiju”, budući da je peta predata, a redosled predaje određuje ovo mesto. I lider Srpskog patriotskog saveza Aleksandar Šapić kandidovao je najviše ekonomista – 37 i pravnika – 17, mada su zastupljena skoro sva zanimanja. Na listi je, doduše samo jedan poljoprivrednik, Nenad Manić, koji je 53. na listi, što znači da najverovatnije neće imati priliku da sedne u poslaničku klupu. Šapićeva lista je, po starosnoj strukturi, od svih pet predatih i najmlađa, pa je tako onih rođenih posle 1990. godine – 46, od 1980. do 1990. ih je 72, a od 1970. do 1980. ih ima 57. Na listi je i četvoro kandidata rođenih 2000, a najmlađi kandidat je učenik Aleksa Dakić, rođen 2001. godine. Najstariji kandidat je Julka Gerasimovski (1936).
Ukoliko uspe da izbori parlamentarni status, Šapić će imati vrlo iskusnog poslanika, dokazanog odličnog govornika, Marinu Raguš, koja je druga na listi. Raguševa je bila poslanik SRS-a i ostala upamćena po tome što je bila jedina radikalka, koja nije kažnjena isključenjem sa ostalih 55 radikala. Ona je te 2009. koristila sve vreme koje je bilo na raspolaganju SRS-u i to vrlo dobro. Takođe, nije htela da pređe u poslanički klub „Napred Srbijo” sa Tomislavom Nikolićem, ni kasnije u SNS, mada je, po isteku mandata, napustila radikale. Na listi je na 10. mestu bivši poslanik DSS-a Željko Tomić, kao i bivši poslanik Nove Srbije Srđan Spasojević, koji je na 40. mestu.

Pokret „1 od 5 miliona” traži odlaganje izbora
Pokret „1 od 5 miliona” zatražio je danas od nadležnih organa Republike Srbije da odlože parlamentarne i lokalne izbore, zakazane za 26. april, zbog rizika od širenja koronavirusa, saopšteno je danas.
Kako se navodi u saopštenju, taj opozicioni pokret, koji je ranije najavio izlazak na izbore, zahteva odlaganje za najmanje dve nedelje do mesec dana.
„Apelujemo na sve da zaštitu zdravlja naših građana prepoznaju kao jedinu bitku koju treba voditi u nastupajućem periodu. U toj bitki svi moramo da pokažemo solidarnost. Svaki vid potencijalno masovnog grupisanja ljudi, pa tako i predizborne i izborne aktivnosti, mora biti izbegnut kako bi se smanjile mogućnosti za širenje virusa”, naveo je Pokret u saopštenju, prenosi Tanjug.
    </div>
    <div id="vesti">
Francuska ograničava rad prodavnica i kretanje građana
Pariz - Francuska će zatvoriti većinu prodavnica, sem prehrambenih, restorane, bioskope i igraonice od nedelje u ponoć, kao deo mera kojima pokušava da zaustavi širenje novog korona virusa, najavio je francuski premijer Eduard Filips.
Nakon što je zvanično saopšteno da je u Francuskoj od ovog virusa umrla 91 osoba i da je skoro 4.500 ljudi trenutno inficirano, premijer Filips je rekao da vladi nije preostalo ništa drugo sem da preduzme ovakve korake, jer je previše ljudi i dalje na ulicama koji ne primenjuju preventivne mere koje su prepručene, javlja Rojters.
Filips je zamolio građane da situaciju shvate ozbiljno i rekao da bi trebalo da što više ljudi radi od kuće, da će javni prevoz i dalje raditi, ali bi građani trebalo da ga koriste u krajnoj nuždi.
Prodavnice hrane, apoteke i benzinske pumpe radiće i dalje, ali će svako kretanje građana biti ograničeno. U Francuskoj je zabeležen nagli porast onih koji se nalaze u teškom stanju, uključujući i 300 obolelih na intenzivnoj nezi, od kojih je polovina starija od 60 godina, saopštilo je Ministarstvo zdravlja Francuske, prenosi Tanjug.

Noverška u ponedeljak zatvara sve luke i aerodrome
Oslo - Norveške vlasti saopštile su da će u ponedeljak zatvoriti sve luke i aerodrome i da će pojačati kopnenu kontrolu na granicama, u cilju sprečavanja širenja korona virusa.
„To radimo u cilju da se zaštitimo od epidemije”, rekla je norveška premijerka Erna Solberg na konferenciji za novinare.
„To u praksi značiti da niko ne može da uđe u Norvešku, i da ćemo vraćati ljude na granici osim ako imaju poseban razlog da uđu u teritoriju”, rekla je ona i dodala da te mere u ponedeljak ujutro stupaju na snagu.
Prema njenim rečima, granica neće biti hermetički zatvorena jer su zemlji potrebni lekovi i prehrambreni proizvodi iz inostranstva.
Norveška vlada saopštila je u utorak da uvodi najstrože mere u mirnodopsko vreme u borbi protiv širenja korona virusa, tako što je zatvorila sve školske ustanove od jaslica do fakulteta i otkazala sva sportska i kulturna dešavanja.
Građanima je preporučeno da ne putuju u inostranstvo, da izbegavaju gradski prevoz i da rade od kuće. U Norveškoj je registrovano 907 zaraženih od korona virusa, od kojih su dve osobe preminule, prenosi Beta.

Sećamo ga se iz vremena NATO agresije - Solana hospitalizovan zbog koronavirusa
Madrid - Bivši generalni sekretar NATO-a Havijer Solana (77) primljen je u bolnicu nakon što je na testu bio pozitivan na korona virus. Kako je agenciji Rojters rekao neimenovani izvor, njegovo zdravstveno stanje se popravlja i on je na posmatranju zadržan preventivno. On je u ponedeljak prisustvovao jednom skupu u Madridu.
Solana je bio generalni sekretar NATO-a u periodu od 1995. do 1999. godine, a visoki predstavnik EU za spoljnu politiku od 1999. do 2009. godine, kao i španski ministar spoljnih poslova u vladi Felipe Gonzalesa od 1992. do 1995. godine, prenosi Tanjug.

Osobama u kontaktu sa Trampom biće merena temperatura
Vašington - Bela kuća saopštila je da će meriti temperaturu „svim osobama koje su u bliskom kontaktu” sa američkim predsednikom Donaldom Trampom i potpredsednikom Majkom Pensom, kao mera predostrožnosti u borbi protiv širenja korona virusa.
Američki predsednik je petak uveče izjavio da će verovatno uskoro biti testiran na korona virus mada tvrdi da nema nikakve simptome te bolesti. Trampa su novinari u nekoliko navrata pitali da li je testiran na virus pošto je bio u kontaktku sa brazilskim zvaničnikom, članom delegacije predsednika Žaira Bolsonara, koji je kasnije oboleo.
Tramp se takođe tokom nedelje na jednoj konferenciji za novinare rukovao sa brojnim ljudima, što je u suprotnosti sa sanitarnim preporukama.
Frans pres je naveo da je zakazana jedna konferencija za novinare u Beloj kući i da su lekari na ulazi svim novinarima merili temperaturu pre nego što su ih pustili u pres salu, prenosi Tanjug.
Tramp se testirao na korona virus, rezultati za dan-dva
Američki predsednik Donald Tramp rekao je da se testirao na korona virus, a da mu je temperatura „potpuno normalna”, javlja Rojters.
Pošto su zvaničnici u Beloj kući preduzeli korak bez presedana proveravajući temperature novinara u Beloj kući, Tramp je rekao da se u petak uveče testirao i da očekuje da će rezultati biti gotovi za dan-dva.
Tramp je juče proglasio vanredno stanje kako bi federalna vlada imala veća ovlašćenja u borbi protiv korona virusa, prenosi Tanjug.

Posle svega, u Siriji se odlažu izbori zbog - koronavirusa
U cilju prevencije epidemije korona virusa Sirija odlaže parlamentarne izbore najavljene za 13. april, javlja Rojters.
Novi planirani datum je 20. maj, navodi se u saopštenju iz predsedničkog kabineta.
U Siriji za sada nije registrovan nije slučaj korona virusa, ali se uprkos tome preduzimaju preventivne mere poput zatvaranja škola i javnih ustanova, prenosi Tanjug.

EU protiv korone ulaže 37 milijardi evra
Zvanični Brisel poveo je juče bitku protiv virusa korona u sopstvenim redovima. Naime, Evropska komisija (EK) juče je naložila svom „osoblju koje nije ključno” da od ponedeljka više ne dolazi na posao u Briselu, već da rade od kuće. Da tokom vikenda osigura brzinsku evakuaciju „osoblja koje nije ključno” s mestom boravka izvan Brisela, EK je istovremeno naložila da se od ponedeljka zatvori i Evropska škola, koju su pohađala deca zaposlenih u upravi unije.
Po novom pravilniku EK, za ključne aktere briselske birokratije, koji će po prirodi posla i tokom globalne epidemije korone morati da se pojavljuju na poslu, biće organizovan smenski rad (u dve šihte), prenosi portal „Juroaktiv”.
Uz ovo, predsednica EK Ursula fon der Lajen, kao i Šarl Mišel, predsednik Evropskog saveta, i Andrej Plenković, premijer Hrvatske, predsedavajuće članice EU u ovom polugođu, odlučili su da se „do daljeg” otkažu svi manje važni i ne toliko hitni sastanci u Savetu Evrope, a gde god se može da se evropska komunikacija „u narednom periodu” obavlja video-linkom.
Inače, od izbijanja globalne epidemije, šest osoba iz sastava briselske administracije testirano je pozitivno na virus. Prema rečima Ursule fon der Lajen, od 32.000 ukupno zaposlenih u EK (!), njih 9.000 već „radi na daljinu”.
Komisija je juče bez ijedne reči objašnjenja za čitavih 12 milijardi evra podigla svoj najavljeni ulog u rvanju sa ekonomskim posledicama kovida 19 unutar „Bloka 27”. Naime, koliko u utorak, EK je obećala – tokom prve video-konferencije lidera država EU od izbijanja korone – da će mobilisati „najmanje 25 milijardi evra” za investicioni fond kojem će namena biti suzbijanje ekonomskih posledica pošasti.
Istog dana, Fon der Lajenova je razgovarala sa italijanskim premijerom Đuzepom Konteom oko neophodnih mera podrške EU državi s rekordnim brojem zaraženih koronom na Starom kontinentu. Pri tom, Italija je država sa ukupnim spoljnim javnim dugom od preko 2 biliona evra.
A onda je u četvrtak jedna rečenica Kristin Lagard, predsednice Evropske centralne banke (ECB), uspela da u jednom danu obori vrednost akcija na berzi u Milanu za čitavih 16,9 odsto. To je, inače, bilo najveće dnevno posrtanje indeksa milanske berze od njenog uspostavljanja 1998. godine.
„Nije zadatak Evropske centralne banke da reaguje na poremećaje na tržištu državnih hartija od vrednosti”, izgovorila je Lagardova na konferenciji za štampu u Frankfurtu pred zaprepašćenim posmatračima.
Odmah zatim, vrednost evra u odnosu na dolar pala je na oko 1,116 „zelenih”, dok je regulator milanske berze neki minut kasnije prekinuo trgovinu akcijama. Nastup Lagardove i odluka ECB da – za razliku od američkih Federalnih rezervi i britanske Bank ov Ingland – ne spusti baznu referentnu kamatnu stopu (i time olakša kreditiranje posustalog biznisa), već da izađe sa paketom „bočnih mera”, razočarao je berze. Vrednost evropskih akcija pala je u četvrtak za čitavih deset odsto.
Zvanični Rim već u četvrtak je javno optužio Lagardovu da odmaže Italiji u trenutku vanrednog zdravstvenog stanja na Apeninskom poluostrvu. Lagardova se nakon toga pravdala da će ECB „učiniti koliko god može”, ali nije odustala od stava da države članice EU moraju više finansijski samostalno da se angažuju u ovoj krizi. Upravo o toj temi biće reči na najavljenom video-sastanku evropskih ministara finansija u ponedeljak.

Bil Gejts napušta upravni odbor Majkrosofta
REDMOND – Jedan od osnivača Majkrosofta Bil Gejts rekao je da će napustiti upravni odbor te kompanije da bi se posvetio dobrotvornom radu.
Gejts je do 2000. godine bio izvršni direktor Majkrosofta i od tada je postepeno smanjivao svoje učešće u kompaniji koju je 1975. osnovao sa Polom Alenom.
On je 2008. napustio svakodnevne poslove u kompaniji a do 2014. je ostao predsednik upravnog odbora.
Milijarder je juče objavio da u potpunosti napušta upravni odbor kao i upravni odbor konglomerata Berkšir Hatavej, koji vodi milijarder Voren Bafet, javlja Beta.
Gejts je naveo da planira da posveti više vremena Fondaciji Bil i Melinda Gejts, a ostaće i savetnik za tehnologiju izvršnom direktoru Majkrosofta i drugim liderima kompanije.
    </div>
  </body>
 </text>
</TEI>