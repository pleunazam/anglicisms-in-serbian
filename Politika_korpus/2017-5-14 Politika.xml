<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Nasilne simetrije
Dugo godina sam mislio da je pandan Draži Mihailoviću Ante Pavelić. Kao što i sada misli gospodin Ivo Josipović, bivši predsednik Hrvatske. Svoje mišljenje je izneo u intervjuu za „Politiku” 11. maja 2017. Ja sam u školi učio tako, kao što je učio i gospodin Josipović.
A onda sam vidio poternicu koju je okupaciona nemačka vlast 1941. raspisala za Dražom Mihailovićem. Istu onakvu kakvu je raspisala i za Titom. Čini mi se da je i isti iznos nagrade onom ko pomogne u njegovom lišavanju slobode, kao i za Tita. Za Titovu poternicu smo znali, za Dražinu nismo. Valjda je jasno zašto nismo. Nije mi namera da se dalje bavim likom i (ne)delom đenerala Draže, pogotovo ne da pravim prilog njegovoj rehabilitaciji. Hoću samo da kažem: ako nema takve nemačke poternice do 9. maja 1945. i za Pavelićem, nema ni početnih uslova da se govori o Paveliću kao pandanu generalu Mihailoviću.
Da je novinarka Cerovina g. Josipovića malo podstakla, verovatno bi našao pandan u Srbiji i za nadbiskupa Stepinca. Slobodan sam da pretpostavim da bi to bio vladika Nikolaj Velimirović. I opet bi g. Josipović promašio.
Ta potreba da se pravi ravnoteža i simetrija vuče korene iz Titovog doba. Bila je nasilna tada, nasilna je i danas. Titu se moglo, „takvo je bilo vreme”. Kako je rekao, tako je i bilo. Bez pogovora. Danas kažemo da hoćemo da razgovaramo. Iskreno, sa namerom da se razumemo. I po mogućnosti približimo u razlikama i izmirimo. Da li je baš tako? Ako se dijalog svodi na pravljenje simetrije, onda tu iskrenosti nema. Ako to radi g. Josipović, čije predsednikovanje nije ostavilo loš utisak, šta očekivati od drugih?
Video sam fotografiju sa nedavnog susreta delegacije Srpske pravoslavne crkve i Katoličke crkve održanog u Požegi, u Slavoniji. U prostoriji u kojoj se vodio razgovor, na zidu velika slika Stepinca sa oreolom sveca. A razgovor se vodi baš o Stepincu, o njegovom liku i delu za vreme Drugog svetskog rata. U tim razgovorima, delegacija SPC pokušava da dokaže da Stepinac ne zaslužuje takvu čast da bude proglašen za sveca. Govori se o iskrenom dijalogu, a domaćin je iskazao elementarno nepoštovanje sagovornika kojeg je ugostio. Poruka je: Možemo razgovarati do kraja vremena, ali mi svoje znamo.
Sa ovakvim stavovima i nasilnim simetrijama, ništa nećemo popraviti u našim odnosima.

Zašto je deda zaplakao
U Hitlerovoj Evropi postojala je „velika Albanija“, koja je uključivala Kosovo i Metohiju, i region zapadne Makedonije oko Tetova. Nedavno mi je dopao u ruke bečki list „Di prese“ od 18. jula 2001. i tekst Kristijana Gonsa pod naslovom „Eksplozivna mešavina“. Jedan Albanac je autoru članka, te 2001. godine, doslovce izjavio: „Kada su nemački vojnici stupili u Kfor, rekao sam svom dedi da su Nemci ponovo ovde. Zaplakao je od sreće“. Kristijan Gons dalje piše da je deda tog Albanca bio u Drugom svetskom ratu pripadnik albanskih SS jedinica i da svoju uniformu još uvek čuva u ormaru.
Da li i danas Albanci u Tetovu sanjaju povratak Vermahta u nekom drugom obliku, barem u zapadnu Makedoniju? Da li su najave ratnih bubnjeva na Balkanu krenule upravo iz Makedonije, jer mediji naprosto vrište od katastrofičnih scenarija? Nacionalizmi, stare ideologije i stari projekti novih država, nove granice i novo siromaštvo idealna su smesa za zaletanje u neki novi rat na Balkanu.
Da li u tom kontekstu mi u Srbiji imamo pravo da zabijemo glave u pesak ili je projekat „velike Albanije“ doprineo da se rasprava o sukobu koji bi automatski bio izazvan realizacijom plana „velika Albanija“, dakle da novi rat na Balkanu više i nije tabu tema? Pošto onaj ko zagovara, ili se pravi da ne shvata, ili minimizira ideju „velike Albanije“, mora biti svestan da se ta ideja ne može ostvariti bez rata.
Fenomenološki, u poslednjih dvadesetak godina „pauza“ u velikim ratovima nije bila prava: od Angole preko Bliskog istoka do Balkana besneli su ratovi raznih vrsta i besmislenosti. Samo što su uvek bili u senci fascinacije prividno neprekidnog privrednog rasta i njegovog glavnog pokretača, globalizacije. U međuvremenu su se dva fenomena, rat i globalizacija, približili: tehnološko povezivanje tu, regionalni ekonomski interesi tamo, ali i s tim u vezi sve veća ranjivost društva otvaraju nove izvore i šanse za nemir i zavist, za pobune i osvetničke akcije u mnogim delovima sveta. Tamo gde ekonomija i tehnologija postaju globalne, istovremeno raste i ova ranjivost.
Još je Klauzevic tvrdio da se priroda sukoba može promeniti kada oni potraju duže nego što je predviđeno. Vredi li ova tvrdnja i za prirodu sukoba Albanaca sa Srbima i Makedoncima?
Rat je uvek instrument politike, još jedna tvrdnja Klauzevica, no da li je rat „egzistencijalno iskustvo“ili samo instrument za očuvanje mira, „mera svih stvari“? Agresija NATO-a na SR Jugoslaviju 1999. bila je „egzistencijalno iskustvo“ za Srbe na Kosovu, ali Albanci na Kosovu mogu da kažu da je taj rat i za njih bio „egzistencijalno iskustvo“. Rat ponekad može da bude neizbežan, možda čak i neophodan, primeri dekolonizacije to govore. Rat može da bude i naručen, nekada i lažno deklarisan kao humanitarna intervencija, što je pokazala i agresija NATO-a na nas 1999.
U svakom slučaju, opravdano ili ne, rat kao instrument politike svakako nije islužen. Nove vrste ratovanja, od „asimetričnog“do „hibridnog“ uključuju i sajber ratnike, pa i upotrebu biološkog, hemijskog, taktičkog, nuklearnog i klimatskog oružja.
Dakle, o ratu kao sredstvu za postizanje sve različitijih ciljeva mora ponovno ozbiljno da se razmišlja i govori. Samo što se pritom sve češće radi o novim vrstama upotrebe sile od novih aktera koji se sve teže identifikuju i protiv kojih je sve teža borba. Zapravo, to je ogledalo nepreglednog globalnog poretka, koji se sada raspada na više sastavnih delova. Klasična pravila igre u međunarodnoj politici skoro da više i ne važe, dosta nejasne tendencije i instrumenti razvoja vode u haos, a dominantna forma današnjih međunarodnih odnosa mogla bi da se nazove i „beščasnom strategijom“.
Skoro svaka realna politika rat svodi na katastrofu, ali i odvraća pažnju od činjenice da njeno navodno profesionalno i realistično igranje pojmovima kao što su politika interesa, odgovornost, međunarodna zajednica ili politika moći do sada nije baš doprinelo tome da se ratovi izbegnu, da se smire građanski ratovi ili da se pravovremeno ostvari uspeh u borbi protiv terorizma. Naravno, realna politika deluje u uskom zemaljskom horizontu jednog mandata u nekoj zemlji i donosi odluke s obzirom na izglede da se bude izabran, odnosno ponovno izabran, što i jeste, priznali ili ne, jedno od merila na osnovu koga odlučuje gde će, kada i radi čega biti upotrebljena vojna sila. To nigde nije bilo jasnije nego u hazardnoj igri evropskog intervenisanja u građanskom ratu na Balkanu. A koliko iracionalno realna politika povremeno izgleda, potvrđuje i bombardovanje Avganistana.
Kreatori i vođe zapadne realne politike, kako u Vašingtonu tako i u Briselu, u prevenciji mogućih budućih sukoba na Balkanu, imaju odgovornost za tolerisanje i gajenje, kao u staklenoj bašti, velikoalbanskih pretenzija za menjanje granica. Dvojna merila, sprečiti ili tvrditi da je to sada realnost, zapadna realna politika svoj pogled prikiva za alternative miru. A to je rat.

„Fejsbuk” protiv osvetničke pornografije
London – „Fejsbuk” je saopštio da korisnici ove najveće društvene mreže na svetu ubuduće mogu lakše nego do sada da prijave slučajeve takozvanih osvetničkih porno sadržaja i time momentalno spreče njihovo ponovno širenje na internetu, posle prvobitne zabrane.
Reč je o eksplicitnim pornografskim sadržajima objavljenim bez saglasnosti njihovih aktera, koji se „osvetnički” postavljaju na društvene mreže, pošto su već jednom bili uklonjeni, preneo je Fonet.
„Fejsbuk” se suočio sa tužbama korisnika ove društvene mreže u SAD i drugim delovima sveta, nezadovoljnih merama koje je ovaj internet gigant preduzeo da bi sprečio ponovno širenje „osvetničkih” porno sadržaja, koji su prethodno već bili prijavljeni i zabranjeni.
Kompanija se još u 2015. branila da je širenje materijala radi osvete zabranjeno i da njeni korisnici već dugo imaju mogućnost da prijave takve slučajeve kao kršenje prava korišćenja. Počev od 12. aprila, korisnici „Fejsbuka” imaju novu mogućnost za prijavu, u slučaju da ponovo vide svoje obnažene fotografije na mreži, navedeno je u saopštenju kompanija.
„Fejsbuk” je objasnio da koristi kompjuterski program za proveru fotografija, kako bi sprečio ponovno širenje već zabranjenih slika, navodeći da novi softver sprečava objavljivanje spornih slika, ne samo na glavnoj mreži već i na „Instagramu” i na „mesindžeru”.
Korisnicima koji šire „osvetničke porno fotografije” zaprećeno je gašenjem naloga na „Fejsbuku”.
Suočeni sa kritikama u javnosti, predstavnici kompanije su se prošle godine sastali sa više od 150 organizacija za zaštitu žena i odlučili da više urade radi sprečavanja širenja „osvetničkih porno fotografija”, rekao je za Rojters Antigon Dejvis, predstavnik „Fejsbuka” zadužen za bezbednost.
Postupak sprečavanja ponovnog širenja zabranjenih fotografija predviđa da „Fejsbuk” u svojoj bazi zadrži nedozvoljene slike, mada su takve fotografije zamagljene i samo mali broj zaposlenih ima pristup toj bazi podataka, objasnila je kompanija.
Rojters je naveo i da tužioci i parlamenti u svetu takođe traže način za sprečavanje širenja „osvetničkih porno fotografija” i razmatraju predloge za pooštravanje kazni za takve postupke koji uništavaju karijere i porodice, a mogu da dovedu i do samoubistva.

Kad se roker zaljubi
Već smo pisali da pravi rokeri vole sebe da predstavljaju kao „žestoke momke”, neustrašive, sposobne da se suoče sa svakim ko im se na bilo koji način nađe na putu.
Otuda sve one kožne jakne i rukavice ukrašene metalnim nitnama, čizme na nogama i onda kada im vreme nije, duge kose, bučni motocikli i „nafrizirani” automobili, glomazna i prebučna pojačala, gomile ispijenih flaša piva…

U ritmu praistorije
Na muzičko putovanje kroz epohe i kulture poveli su svoju publiku članovi benda „My babe” koji su sinoć nastupili u sali „Amerikana” Doma omladine. Jedinstvena fuzija južnjačkog bluza, folka, gospela i fanka koja u hipnotičkom plesnom ritmu nastaje na sceni, osnovne su asocijacije na nastupe ovog holandskog trija, a oni ni sinoć nisu izneverili svoje obožavaoce. Pokušali su da ih bace u trans i prirede im koncert za pamćenje.
Za energiju koju su doneli u naš grad nagrađeni su burnim aplauzom. Bend se okupio pre samo tri godine, ali predvođen pevačicom Kato van Dijk vrlo brzo uspeo su da se probiju u sam vrh muzičke scene i postane svetska klupska atrakcija.
U Beograd su stigli u okviru evropske turneje na kojoj predstavljaju novi, treći po redu album – „Prehistoric Rhythm” (Praistorijski ritam), objavljen u martu. Osim u glavnom gradu Srbije svirali su u Novom Sadu, a nastupiće i u Jagodini. Muzika s ovog diska, kako i sam naziv kaže, publiku vodi u daleku plemensku prošlost i u doba praiskona kada su ljudi tek počeli da doživljavaju muziku, igrajući oko vatre.

Portugalija pobednik Pesme Evrovizije
KIJEV - Mimo predviđanja evropskih kladionica da je Italija glavni favorit na ovogodišnjem tamkičenju za Pesmu Evrovizije, iz Kijeva kao pobednik izlazi Portugalija i sjajni pevač Salvador Sobral. Njegova interpertacija balade očarala je Evropu.
Glasovima žirija televizijskih centara i publike širom kontinenta simpatični 27-godišni Portugalac odneo je pobedu u glavnom gradu Ukrajine. Sobral je oboleo od srca i čeka transplantaciju.
Iz Srbije se uživo iz beogadskog studija javila pevačica Sanja Vučić, koja je kao i većina TV centara dala 12 poena Portugaliji. Na drugom mestu takmičenja za Pesmu Evrovizije našla se Bugarska, a treća je bila Moldavija.
Takmičenje je obeležio i neplarani izlazak mladića sa australijskom zastavom na scenu, koji je skinuo pantalone i pokazao zadnjicu publici. Predstavnica Srbije Tijana Bogićević nije uspela da se plasira u veliko finale „Evrosonga” u Kijevu. (Tanjug)

Osnivač „Gugla” lansirao leteći džet-ski
Pokreće ga električni motor, vozač ne mora da ima nikakvu posebnu dozvolu za pilotiranje i moći će da razvije brzinu od 40 kilometara na sat. Letelica „kiti hok flajer” (Kitty hawk flyer), čedo kompanije za koju je osnivački kapital stigao od Larija Pejdža, jednog od suosnivača „Gugla”, očekuje se da bude dostupna kupcima do kraja godine.
Ovih dana objavljen je prvi video-snimak test vožnje letelice namenjene vožnji isključivo nad vodenim površinama.
Iako umnogome podseća na priručnu, sklepanu konstrukciju od motocikla, džet-skija i zaštitne mreže za dečje skokove, u letelicu je uloženo do sada, prema pojedinim navodima američkih medija, oko 100 miliona dolara.
Ipak, nije sav novac utrošen na „kiti” već je ta suma vrednost kompanije „Zi aero ”(Zee.aero) u koju je Pejdž uložio još od 2010. godine.
Motiv prelaska na novo polje rada čoveka koji je sa Sergejom Brinom osnovao internetski gigant može se tražiti u sve većoj potrebi mnogih da se brzo, bezbedno i komforno, bez gubljenja vremena u dugačkim kolonama, prevezu sa jednog na drugi kraj velikih urbanih sredina.
Čini se da ono što se do pre dve decenije smatralo oblikom futurizma danas postaje svakodnevica i da će male individualne letelice biti neizostavne na parkinzima i u garažama.
„Kiti hok” je težak 100 kilograma, namenjen je vožnji samo jedne osobe, i kako je naveo u svom tvitu Sebastijan Trun, jedan od glavnih menadžera tima koji je radio na inovaciji, sigurna je i za sada se legalno može koristiti u Sjedinjenim Državama.
Da bi se savladala tehnika upravljanja, preko guvernala, nije potrebno više od desetak minuta instruktaže jer je princip preslikan sa džet-skija. Visina do koje može da se popne ne prelazi 4,5 metara.
Kako piše „Njujork tajms”, kupcima je ponuđen popust od čak 2.000 dolara kada budu naručivali letelicu ako sada uplate 100 dolara, mada nije navedeno koliko će koštati kada dospe na tržište.
Leteća industrija
Da je budućnost već počela i da je investiranje u letelice koje će zameniti automobile i motocikle dobar poslovni potez možda najbolje ilustruje podatak da se sve veći broj vodećih svetskih kompanija, poput „Boinga”, „Erbasa” i „Ubera”, poslednjih nekoliko godina odlučuje da osnuje posebne departmane i izdvaja javnosti nepoznate budžete za razvoj prototipa letećih automobila.

Biti kul?
Poznato je da deca u svojim porodicama uče razne modele ponašanja, da između ostalog usvajaju način izražavanja osećanja. Kako većina porodica u nekom društvu ima slična pravila, možemo govoriti o kolektivnom ili kulturnom obrascu izražavanja osećanja datog društva. Takođe, možemo se zapitati kakve su razlike između različitih društava.
U Evropi postoji jasna razlika u načinu na koji izražavaju osećanja kulture sa juga i kulture sa severa. Dok južnjačke kulture obeležava jasno izražavanje osećanja, toplina u komunikaciji, temperamentnost i emotivna bliskost, severnjačke kulture obeležava suzdržavanje u pokazivanju emocija, hladnoća u komunikaciji, kontrolisanost i emocionalna distanca prema drugim ljudima.
Iako naš mentalitet pripada južnjačkom emotivnom obrascu u generaciji mladih se prepoznaje trend usvajanja severnjačkog obrasca. Mladi se trude da potiskuju i suzdržavaju svoje emocije, da ne pokazuju da ih nešto uzbuđuje, da ostanu hladni i distancirani. U žargonu se kaže da je takva osoba „kul”, što dolazi od engleske reči cool, hladan, a koja je dobila dodatno značenje i da je neko kao osoba u redu.
Ovaj trend usvajanja hladnijeg, severnjačkog obrasca kao navodno kulturno superiornijeg, verovatno je posledica kolektivnog poistovećivanja mladih sa likovima i modelima emotivnog ponašanja koji nam preko filmova i drugih medija dolaze iz severnijih kultura. Šta je u osnovi ovog civilizacijskog potiskivanja emocionalnosti na koje je davno upozorio nobelovac Konrad Lorenc, nazivajući ga „toplotno odumiranje osećajnosti”?
Glavna uloga izražavanja emocija u komunikaciji jeste naglašavanje važnosti onoga o čemu se komunicira. Poznato je da ljudi doživljavaju osećanja onda kada nešto ocenjuju kao važno, tako da izražavanjem osećanja drugima implicitno poručuju važnost. Kada neko nešto emotivno govori on drugima pokazuje da je njemu važno to o čemu govori. Kada roditelj nešto kaže detetu izražavajući emociju, bilo da je to ljubav, strah ili ljutnja, on mu dodatno poručuje koliko je važna ta poruka.
Tako ga uči da nesvesno „čita” tuđa osećanja i psihološke poruke, razvijajući mu socijalnu inteligenciju. Kada je komunikacija „oslobođena” emotivne komponente – kada su oni koji komuniciraju „kul” – tada u njoj nedostaje signal o subjektivnoj važnosti poruke i sve postaje ravno, tačnije, ravnodušno.
Ne smemo da zaboravimo da emotivnost nije suprotnost racionalnosti, jer emocije mogu biti i racionalne i iracionalne. Upravo kroz izražavanje svojih emocija i kroz načine na koje drugi odgovaraju na njih, osoba uči da razluči primereno od neprimerenog, tako da njena emocionalnost sazreva i postaje prefinjena. Onaj ko „zamrzne” svoja osećanja, nije u prilici da se razvija u emotivnom smislu, tako da neizražena osećanja ostaju primitivna i sirova.

Zašto astronauti ne mogu da spavaju
Kada se pojavi oglas u kojem se od kandidata traži da ne rade ništa a da za to primaju odličnu platu, ponuda deluje kao posao iz snova. Ali nije baš tako lako biti dobrovoljac na kom se testiraju efekti boravka u bestežinskom prostoru.
U nemačkoj laboratoriji blizu Kelna, smeštenoj pod zemljom, zidovi su beli i jako osvetljeni, bez prozora. U jednoj sobi su, na primer, samo krevet i računar, a na zidu uznemirujuća slika vanzemaljskog pejzaža.
Na plafonu su kamere koje prate svaki pokret ispitanika. Izolovani od spoljnog sveta, ne znaju da li je dan ili noć, odsečeni su od realnosti i nemaju osećaj da su uopšte na Zemlji. To je upravo ono što naučnici ovog objekta nemačke svemirske agencije DLR žele da postignu, piše Bi-Bi-Si, čiji je novinar boravio u laboratoriji Envihab.
U najnovijem eksperimentu, tim predvođen Evom Marijom Elmenhorst ispituje nedostatak sna, što je realan problem za astronaute na Međunarodnoj svemirskoj stanici (MSS). Iako bi svake noći mogli da odspavaju po osam sati, većina se budi posle pet ili šest sati i to im ne donosi neophodan odmor. Pogrešna odluka u trenutku pada koncentracije za sve može da bude kobna. Nije isto uz litre kafe pregurati dan u kancelariji posle neprospavane noći i precizno spojiti nekoliko tona tešku svemirsku letelicu sa brodom koji donosi zalihe.
Osigurati dobar san u svemiru nije lako. Nema kreveta ni jastuka – astronauti spavaju privezani za zid u vrećama. Ometajući faktor je i buka koju stvara ventilacija u stanici, ali i to što sunce izlazi na svakih 90 minuta.
Tim dr Elmenhorstove podvrgao je ispitanike eksperimentima u kojima im se uskraćuje san da bi ustanovili kako to deluje na kognitivne funkcije i zašto se neki bolje s tim nose od drugih.
Posle pet noći sa po pet sati sna, jednu noć su odspavali punih osam, ali sledećeg dana su morali 38 sati da ostanu budni. Moždanu aktivnost lekari su merili kacigama sa senzorima, uz česte analize krvi i snimanje magnetnom rezonancom.
Rezultati bi mogli da budu od koristi i za sve koji na Zemlji rade po smenama i često neispavani donose odluke od kojih zavisi nečiji život.
Osim što su ustanovili očekivani pad mentalnih sposobnosti, istraživači su otkrili još jednu šokantniju biološku promenu.
„Pokazali smo da se posle pet noći sa po pet sati sna usporava metabolizam glukoze i dešavaju hormonalne promene. To se poklapa sa istraživanjima koja su pokazala da ljudi koji stalno rade u smenama imaju znatno veću stopu obolevanja od dijabetesa i visok krvni pritisak.
Dobrovoljci priznaju da je motiv da se prijave bio novac ali da su verovali da će zadaci biti lakši. Ne navodi se koliko su dobili, ali verovatno je reč o pozamašnoj sumi.
Francuska svemirska agencija je nedavno objavila oglas u kom traži
zdrave muškarce u dobroj formi koji su spremni da dva meseca leže ne radeći ništa za platu od 16.000 evra. U tom položaju moraju da jedu i obavljaju fiziološke potrebe, uvek makar s jednim ramenom na krevetu, da bi se ispitao uticaj mikrogravitacije na ljudski organizam.

Problemisti evropski vicešampioni
Srbija je i dalje u evropskom vrhu u problemskom šahu. U Rigi, na 13. prvenstvu Evrope u rešavanju šahovskih problema, naša reprezentacija je osvojila i 13. ekipnu medalju, ovog puta srebrnu, sa malim zaostatkom za Poljacima. Borba za prvo mesto bila je krajnje neizvesna sve do pretposlednjeg kola, kada su osmostruki svetski prvaci pretekli naše rešavače i revanširali se za prošlogodišnji poraz u Atini. Treći su Rusi, sa nešto većim zaostatkom.
I u pojedinačnoj konkurenciji je produžena kolekcija evropskih medalja desetim odličjem, bronzanom medaljom Marjana Kovačevića. Prva dva mesta ponovo su zauzeli Poljaci, višestruki svetski prvaci Pjotr Murđa i Kacper Pjorun, ali su odlučile nijanse, jer je Murđa imao samo poen više, a Pjorun za svega tri minuta bolje vreme od Kovačevića, kome je prvi put pripalo zvanje evropskog prvaka u konkurenciji veterana, iznad 60 godina.
U prvih 13 mesta plasirali su se i ostali naši takmičari: Miodrag Mladenović, Vladimir Podinić i Bojan Vučković, koji je ovog puta bio najbolji na pojedinačnom otvorenom turniru uoči glavnog takmičenja, ispred Poljaka Pjoruna i Nemca Tumesa.
Ukupno, srpski problemisti su održali renome koji imaju već četiri decenije. Ostaje za žaljenje jedino što naši najbolji juniori Živojin Perović i Marko Ložajić nisu učestvovali u konkurenciji takmičara do 23 godine.
Konačan plasman – ekipno: 1. Poljska (Murđa, Pjorun, Mišta i Gorski) 245, 2. Srbija (Kovačević, Mladenović, Podinić i Vučković) 239,5, 3. Rusija (Viktorov, Mukosejev, Pavlov i Pletnjov) 223,5, 4. Velika Britanija 218, 5. Ukrajina 202,5, 6. Holandija 198,5, 7. Litvanija 189,5, 8. Belorusija 184,5, 9. Finska 172, 10. Slovačka 171,5, 11. Nemačka 169,5, 12. Grčka 162,5, 13. Slovenija 133, 14. Letonija A 125 i 15. Letonija B 72,5 poena.
Konačan plasman – pojedinačno: 1. Murđa (Poljska) 85 (322 minuta), 2. Pjorun (Poljska) 84 (300), 3. Kovačević (Srbija) 84 (303), 4. Mestel (V. Britanija) 81, 5. Limontas (Litvanija) 80,5, 6. Bulavka (Belorusija) 78, 7. Mekneb (V. Britanija) 76, 8. Solovčuk (Ukrajina) 75, 9. Viktorov (Rusija) 75, 10. Mladenović (Srbija) 74,5, 11. Podinić (Srbija) 74, 12. Mišta (Poljska) 74, 13. Vučković (Srbija) 73 (313), 14. Pavilainen (Finska) 73 (325), 15. Tumes (Nemačka) 73 (329 minuta), itd (68 učesnika).

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Hamilton pobedio u Barseloni, Fetel ostao lider
BARSELONA - Vozač Mercedesa Britanac Luis Hamilton pobedio je na Velikoj nagradi Španije u Formuli 1 koja je vožena na stazi u Barseloni. Hamilton je do drugog trijumfa u sezoni, ukupno 55. u karijeri, došao posle velike borbe sa drugoplasiranim nemačkim asom Sebastijanom Fetelom iz Ferarija.
Treće mesto osvojio je Australijanac Danijel Rikardo iz Red Bula, a bodove su još osvojili Serhio Peres i Esteban Okon iz Fors Indije, Niko Hilkenberg iz Renoa, Paskal Verlajn iz Zaubera, Karlos Sajnc junior i Danil Kvjat iz Toro Rosa i Roman Grožan iz Hasa. U generalnom poretku, posle pet trka, i dalje vodi Fetel sa 104 boda, dok Hamilton sada ima 98.
Treći je Finac Valteri Botas iz Mercedesa sa 63, a četvrti njegov iskusni zemljak Kimi Raikonen iz Ferarija sa 49, koji nisu završili današnju trku. U konkurenciji konstruktora Mercedes vodi sa 136 bodova, samo bod više od Ferarija, dok Red Bul ima 57. Sledeća trka na programu je 28. maja za Veliku nagradu Monaka u Monte Karlu.  (Tanjug)

Manjonga skočio 8,61 metar
Iako je atletska sezona tek počela i iako su mnogi učesnici mitinga Dijamantske lige u Šangaju prvi put nastupili postignuto je nekoliko odličnih rezultata, a i u disciplinama u kojima nije bilo vrhunskih dostignuća bilo je uzbudljivih završnica i raspleta.
Najbolje rezultate sezone u svetu postigle su četiri atletičarke. Olimpijska šampionka na 100 i 200 m Elena Tompson (Jamajka) pobedila je na 100 m s 10,78 sekundi, olimpijska šampionka na 400 m Šona Miler-Uibo (Bahami) odbranila je primat s 49,77, olimpijska šampionka Fejt Kipjegon (Kenija) pretrčala je 1.500 m za 3:59,22, a njena zemljakinja Helen Obiri je s 14:22,47 postavila i lični rekord. Najbolji rezultat sezone na 200 m izjednačio je na 200 m 19-godišnji Noa Lajls s 19,90 sekundi, a veliko iznenađenje priredio je i njegov vršnjak, svetski juniorski prvak na 800 m Kenijac Kipjegon Bet s 1:44,70 koji je sjajnim finišem u taktičkoj trci savladao svoje zemljake Bivota, Rotiča i olimpijskog šampiona i svetskog rekordera Davida Rudišu koji je jedva sačuvao i četvrto mesto.
Rekord mitinga u Šangaju postigli su olimpijska šampionka na 3.000 m stiplčez Rut Džebet (Bahrein), koja se revanširala vicešampionki Hivin Kijeng (Kenija) za poraz u Dohi pobedivši s 9:04,79, iskusni Beršon Džekson (400 m prepone) s 48,63, kao i Južnoafrikanac Luvo Manjonga, olimpijski vicešampion, koji je skočio udalj 8,61 m s tim što je to i rekord Dijamantske lige – niko od 2010. od kada postoji Dijamantska liga nije skočio više od njega.
Sandri Perković, olimpijskoj šampionki u bacanju diska i 66,94 m bilo je dovoljno za ubedljivu pobedu, a Jamajčaninu Omaru Meklaudu 13,09 sekundi na 110 m prepone da ponovo nadmaši olimpijskog vicešampiona Španca Ortegu. U ovoj trci posle jednogodišnje pauze, zbog kolektivne suspenzije izrečene ruskim atletičarima, nastupio je kao nezavisni učesnik svetski šampion Sergej Šubenkov i zauzeo peto mesto s 13,35...
Olimpijski šampioni koji nisu „opravdali” ove titule su Brazilac Braz, četvrti u skoku motkom, Nemac Harting, peti u bacanju Diska, Amerikanac Henderson, tek sedmi u skoku udalj, Kanađanin Druin koji u skoku uvis nije savladao prvu visinu, kao ni Amerikanka Tijana Bartoleta, u Riju pobednica u skoku udalj, koja je juče trčala na 100 m i izgubila ritam posle posrtanja u trećem-četvrtom koraku pa je ciljem prošla poslednja s slabih 11,49.
Sledeći miting Dijamantske lige je 27. maja u Judžinu. Na njemu će se prvi put ove sezone skakati u dalj u ženskoj konkurenciji i prve skokove izvešće i Ivana Španović.

Đoković: Mogu do trofeja u Parizu
Najbolji srpski teniser istakao da je Nadal favorit za osvajanje Rolan Garosa, ali da ima oseća da može do pehara
Najbolji srpski teniser Novak Đoković izjavio je da se posle promene u stručnom štabu ponovo oseća dobro na terenu i da, uprkos porazu od Španca Rafaela Nadala u polufinalu mastersa u Madridu, veruje da na Rolan Garosu može da odbrani titulu.
Đoković je prekjuče, u 50. jubilarnom meču protiv Nadala, izgubio 6:2, 6:4, ali veruje da u Parizu ima šanse za trijumf.
– Rekao bih da je Nadal favorit na Rolan Garosu jer ove sezone ima veoma dobre rezultate, ne samo na šljaci. Naravno, na toj podlozi se oseća najprijatnije, uvek je favorit na Rolan Garosu, ali osećam da mogu da ga osvojim – izjavio je Đoković, a prenosi AP.
Srpski as istakao je da je odluku da promeni ceo stručni štab na čelu sa dugogodišnjim trenerom Marjanom Vajdom doneo kako bi ponovo vratio staru magiju.
– Život mi se mnogo promenio u poslednjih nekoliko godina, postao sam otac i uskoro ću dobiti drugo dete. Posle dugo vremena sam raskinuo saradnju sa stručnim štabom, ali bilo je vreme da se nešto promeni i to smo učinili na zadovoljstvo svih. Dajem sve od sebe kako bih se ponovo pronašao, našao put i novu snagu. Morao sam da okrenem novi list, bila mi je potrebna promena, osetio sam da treba da krenem ispočetka. Osećam se bolje nego pre dva meseca, kako emotivno, tako i na terenu, a to je dobar znak –  poručio je Đoković.
Naš as ne krije da je motivisan da se vrati na vrh i opet osvaja najvrednije trofeje.
– Prolazim kroz period tranzicije. Igrao sam dugo vremena na visokom nivou, ali posle osvajanja Rolan Garosa me je taj osećaj prvi put napustio. Nisam bio motivisan, emotivno ispražnjen nisam bio u stanju da zadržim nivo igre. Posle US opena osećao sam se prazno i zatim tražio način da se vratim. Početak sezone je bio dobar jer sam osvojio Dohu, ali brzo sam izgubio u Australiji. Zato mi je dobrodošao Dejvis kup, igranje za Srbiju je bilo dobro na psihološkom planu, ali igrom nisam bio na nivou. Drago mi je što sam došao do polufinala u Madridu, to je pokazatelj da sam na pravom putu. Verovatno mi je potrebno još vremena i strpljenja u procesu oporavka, kao i kontinuitet pobeda. Što se izazova, snova i htenja tiče, tu se ništa nije promenilo. Želim da stižem do završnice i borim za trofeje. Želim da budem šampion i osvajam titule – naglasio je Đoković.
Nadal se radovao kao dete
Ne pamti se kada se Rafael Nadal toliko radovao, posle pobede nad Novakom Đokovićem u polufinalu mastersa u Madridu skakao je kao dete i čvrsto podizao pesnicu uz osmeh. Čakao je na taj trenutak pune tri godine, sedam puta za redom protiv srpskog asa napuštao teren spuštene glave, gledao kako Đoković podiže najvrednije pehare i obara rekorde.
– Ne mogu biti srećniji. Mnogo mi znači što sam stigao do finala u Madridu. Bio je ovo važan meč za mene, jer je značilo da nastavljam u dobrom ritmu, u kom sam poslednjih nekoliko meseci. Pravio sam i neke greške, ali borio sam se do kraja – rekao je Nadal.

Nadalu pehar u Madridu
Rafael Nadal je još jednom potvrdio da je „kralj šljake”. Posle Monte Karla i Barselone podigao je pehar i u Madridu i sa 30 trofeja masters serije izjednačio se na prvom mestu sa Novakom Đokovićem.
U veoma zanimljivom finalu naišao je na „tvrd orah”, mladi Austrijanac Dominik Tim pružio je žestok otvor i naterao Španca da „puca iz svih oružja”, a do 72. trofeja u karijeri došao rezultatom 7:6(8), 6:4), petog u Madridu.
 Nadal i Tim su odigrali prvi set koji je ušao u istoriju, trajao je sat i 20 minuta, a završen je u taj-brejku, sa 10:8 za Španca. Austrijanac je napravio prvi brejk u setu, ali se Nadal brzo vratio u meč. Imao je priliku da lako reši set jer je pri rezultatu 5:4 imao tri vezane set lopte, ali se Tim izvukao na volšeban način. Velika nada svetskog tenisa imao je dva puta set loptu u taj-brejku, ali iskusni Španac pokazao je čelične nerve.
Drugi set trajao je tačno sat vremena, a Nadal je već u prvom gemu napravio brejk, a odlučujući korak ka trećoj uzastopnoj tituli napravio je pri vođstvu 5:4, kada je odbranio četiri brejk lopte protivnika. 
Već na mastersu u Rimu koji je danas počeo, Nadal će imati šansu da osvoji četvrtu vezanu titulu na šljaci, a mogući duel sa Đokovićem je u polufinalu.

Milena Rašić svetski prvak s Vakifbankom
Novi svetski klupski prvak za odbojkašice je Vakifbank iz Istanbula (šampion je bio i 2013, za koji igra Milena Rašić. U finalu na turniru u Kobeu (Japan) ovaj klub iz Turske je pobedio Reksonu iz Rio de Žaneira s 3:0 (25:19, 25:21, 25:21). Naša reprezentativka je svom timu, koji je prošle godine bio treći na svetu, donela 10 poena.
U susretu za treće mesto Ezačibaši iz Istanbula, svetski prvak pretprošle i prošle godine, izgubio je od Volera iz Ciriha s 3:2 (25:22, 25:15, 22:25, 23:25, 15:12). Švajcarsku ekipu vodi naš stručni štab (glavni stručnjak Zoran Terzić, pomoćni trener Željko Bulatović, članovi štaba Đorđe Gavran i Vladan Radonjić), a za nju igraju Bojana Živković (dva poena), Ana Antonijević i Silvija Popović, koja je proglašena za najboljeg „poljara” na Svetskom prvenstvu. Prvotimke Ezačibašija su Maja Ognjenović (tri poena) i Tijana Bošković (24), najbolji „pucač” na ovom turniru.
Peto mesto je pripalo Dinamu iz Moskve pošto je savladao Osasko iz Sao Paula s 3:1 (22:25, 25:19, 27:25, 25:18). U brazilskoj ekipi su Ana Bjelica (16 poena) i Tijana Malešević (tri).
Za sedmo, pretposlednje, mesto borile su se japanski timovi. Uspešniji je bio Red rokets iz Kavasakija, koji je savladao domaćina Hisamicu iz Kobea s 3:0 (25:16, 25:23, 25:22).
Za najbolju igračicu je proglašena Ting Džu, „primač” Vakifbanka. U idealnom timu su, pored nje, Boškovićeva i Popovićeve, još „dizač” Red roketsa Kaname Jamaguči, „blokeri” Vakifbanka Kubra Akman i Dinama Maja Poljak i „primač” Reksone Gabrijela.

„Zapad“ danas počinje borbe, sutra majstorica na „Istoku“
Suprotno glavnoj struji prognoza, mišljenje potpisnika ovog teksta, potkrepljeno sa tri i po decenije dugim stažom profesionalnog praćenja zbivanja u NBA, jeste da je finale Zapadnog udruženja između Golden stejta i San Antonija ustvari finale pre finala, pošto će bolji iz ove serije na kraju osvojiti i titulu. Snaga, ali i prokletstvo „Zapada“, ogleda se u spremnosti nekoliko klubova da se nadmeću sa vladarom „Istoka“, ma kako se on zvao. Ili, pored Voriorsa i Sparsa, sa Klivlendom, 99,99 odsto sigurnim suparnikom u velikom finalu, mogli bi da se nose i Hjuston i zdravi Klipersi, da ne licitiramo dalje.
Kladionice su na „Zapadu“ već ustoličile „Ratnike“. Na papiru, takav ubitačan kvartet asova u sastavu Kari, Durant, Grin i Tompson, ne poseduje nijedan drugi klub iz lige koja vrca od sjajnih košarkaša. Ali, kao što znamo, „papir“ je znao neki put i da prevari. U svakom slučaju biće to sudar dva, grubo rečeno, različita sistema – „Ratnici“ su neumoljivi u ofanzivi, dok „Mamuze“ umeju vešto da „zaključaju“ sve prilaze svom obruču. Namerno kažemo „grubo“ pošto, naravno i jedni i drugi znaju i te kako dobro šta se traži u odbrani ili napadu. Za četu Grega Popovića, sigurno najboljeg trenera u najjačoj ligi na svetu, ohrabrenje je povratak u stroj Kavai Leonarda, „prve violine“ sjajno uštimovanog orkestra. Koliko je zalečio povređeni skočni zglob ostaje da se vidi, izlečio ga nije, ali u doigravanju adrenalin i želja za uspehom su najdelotvorniji lek.
San Antonio je vlasnik jednog od najvrednijih rekorda u svim profesionalnim sportovima i ligama SAD: čak dvadeset godina uzastopno su učesnici plej – ofa što niko drugi nije uspeo. I to ne od onih koji „popunjavaju rupe“ u „kosturima“, nego je u te dve decenije spakovano i pet tiutla (1999, 2003, 2005, 2007 i poslednja 2014.).
Na drugoj strani, uzlet Voriorsa počeo pre pet sezona, 2015. su se okitili šampionskim prstenjem, dok su 2016. izgubili nešto što je bilo praktično nemoguće. Prošle godine prokockali su kapitalnu prednost od 3:1 dozvolivši Klivlendu da se digne iz mrtvih i da predvođen Lebronom Džejmsom zasluženo trijumfuje u finalu. E sad, ako je na takvom nivou profesionalizma i majstorstva uopšte moguće govoriti o motivu, onda bolji za „ratnike“ od ovog ne može da postoji.
A na „Istoku“, gde će „Konjanici“ do starta finalne serije imati osam dana priprema u miru, Vašington je „na mišiće“ iščupao pobedu u šestom duelu protiv Bostona. Džon Vol je bio strelac te „trojke“ za 92:91 tri sekunde uoči završnog zvuka sirene. Vizardsi su produžili nadu da će se i u sutrašnjoj majstorici radovati. Njihov osnovni problem je što su dva potpuno različita tima, kada igraju na svom bunjištu i kada gostuju. Seltiksi su u sedmoj utakmici favorit, pa „Čarobnjacima“ jedino preostaje da potvrde svoj nadimak, jer svako drugo ostvarenje manje od toga im garantuje jedino odlazak na odmor...
Rezultat i strelci: Vašington (Bil 33 koša, šut 26-16, „trojke“ 8-1, Vol 26 poena, šut 25-9, „trojke“ 5-2, osam asistencija, Moris 16 koševa i 11 skokova, Bogdanović po četiri poena i skoka, Gortat četri koša i 13 skokova) – Boston (Tomas 27 koša, šut 24-8, „trojke“ 13-5, sedam asistencija, Bredli 27 poena, šut 18-10, „trojke“ 6-3, Horford 20 koševa, šut 12-8, „trojke“ 4-2, Krauder 10 poena, osam asistencija, sedam skokova) 92:91.
Stanje u plej – of serijama (igraće se do četiri pobede po sistemu 2 – 2 – 1 – 1 – 1), Istočno udruženje, polufinale: 1. Boston – 4. Vašington 3:3, 2. Klivlend – 3. Toronto 4:0. Zapadno udruženje: 1. Golden stejt – 5. Juta 4:0, 2. San Antonio – 3. Hjuston 4:2. Finale: 1. Golden stejt – 2. San Antonio danas prvi meč.

Dodik: BiH je hibrid koji ne funkcioniše
BANjALUKA - Predsednik Republike Srpske Milorad Dodik izjavio je da je potpuno uveren da će se jednog dana održati referendum o samostalnosti Republike Srpske, jer je Bosna i Hercegovina „hirbid koji ne funkcioniše”.
Dodik je rekao da mu nije bitno da li će tada na celu RS biti on ili neko drugi, dodavši da će se referendum održati kada za to budu stvoreni uslovi.
„Savez nezavisnih socijaldemokrata (SNSD) je imao dugoročnu viziju kada je govorio o tome. Nismo propagirali da ćemo uzeti oružje i nešto učiniti. Da li će se to desiti 2018. ili 2028. godine, to uopšte nije važno sa stanovišta nacionalnog i državnog interesa”, kazao je on novinarima u Banjaluci.
Sabor SNSD-a je prošle godine doneo Deklaraciju o samostalnoj i slobodnoj RS, kojom je najavio raspisivanje referenduma o samostalnosti RS 2018. godine, ako do tada, kako je navedeno, „ne bude vidljivih rezultata uspostavljanja pozicije RS u skladu sa Ustavom BiH i Dejtonskim sporazumom”.
Usvajanje ove deklaracije SNSD-a, čiji je Dodik lider, bio je jedan od razloga da se predsednik RS nade na američkoj „crnoj listi”.
Dodik je danas još kazao da nijedan projekat u poslednjih 20 godina, koji je realizovan u BiH, nije bio u interesu RS, dodavši da je RS sve vreme opstruisana i da su joj otimane nadležnosti. I pored toga, ocenio je on, RS jedina u BiH funkcioniše.
Prema njegovim rečima, BiH u životu održavaju stranci.
„Da se odmakne američka ambasadorka Morin Kormak i još nekoliko ambasadora, Britanac i drugi, BiH uopšte ne bi postojala. Pa oni više rade za BiH, nego što predstavljaju svoje zemlje”, ocenio je Dodik, prenosi Fena.
Komentarišući zahteve opozicije za smenu Vlade RS, on je ocenio da ta inicijativa neće proći u Narodnoj skupštini RS, jer opozicioni blok nema većinu.
„Opozicija će proći kao bos po trnju”, kazao je on, optuživši Savez za promene za neuspehe vlasti na državnom nivou.
Dodik tvrdi da kabinet premijerke Željke Cvijanović ima većinu i da nije potrebna rekonstrukcija Vlade RS.  (Tanjug)

Milošoski: Postavljena bomba u kući mojih roditelja
SKOPLjE - U roditeljskoj kući poslanika VMRO-DPMNE Antonija Milošoskog sinoć je bila postavljena bomba, zbog njegove, kako je napisao na svom Fejsbuk profilu, političke aktivnosti, javlja MIA.
„Posle izbora, kriminalno-političko podzemlje... je počelo zaista da postavlja bombe, opasne po život, svojim neistomišljenicima”, napisao je Milošoski.
On je naveo da je sinoć oko 22:00 sat u selu Ižište, ekipa makedonskog Ministarstva unutrašnjih poslova uspešno demontirala bombu postavljenu na zadnja vrata kuće njegovog oca, koja je, kako je naveo, kukavički postavljena sa ciljem da ubije njega ili rani njegove roditelje.
Javni tužilac, istražna ekipa policijske stanice Makedonski Brod i ekipa odeljenja za antiterorističku zaštitu izvršili su uviđaj na licu mesta.
Socijaldemokratski savez Makedonije (SDSM) je osudio incident i zatražio od makedonskog Ministarstva unutrašnjih poslova da brzo rasvetli slučaj. (Tanjug)

Profesorka magnetski širila ljubav prema istoriji
Najveća nagrada je kad naši učenici postanu svoji ljudi – govorila je Ljiljana Šaper (1930–2016), profesorka istorije, čiji su lik i delo utkani u najlepše uspomene i životne lekcije iz đačkog doba generacijama kojima je predavala u Osnovnoj školi „Vuk Karadžić”.
Više od tri decenije radila je u toj školi. Predavala je osnovcima od 1957. do 1982. godine, a do 1989. kao direktorka, vremešnu osmoletku iz reda valjanih prevela je među elitne.
Bila je i predsednica Društva istoričara Beograda.

Dete završilo na Urgentnom
Pas rase doberman u nedelju pre podne je iznenada nasrnuo na sedmogodišnjeg dečaka Savu na košarkaškom igralištu na Novom Beogradu, u Ulici Klare Cetkin, i povredio ga. Na lice mesta stigla je ekipa Hitne pomoći koja je zbrinula dete, a policija se dala u potragu za neodgovornom vlasnicom „ljubimca”.
Vidno potresen otac Milan Milunović rekao nam je da se njegov sinčić igrao loptom u ograđenom prostoru, kao i uvek. U jednom trenutku video je da je na igralište utrčao pas i nasrnuo na njegovo dete. Mališan je pod težinom velikog kera pao i udario glavom o metalnu ogradu. Milunović nije siguran da li je doberman uleto kroz otvorenu kapiju, ili kroz rupu u metalnoj ogradi.
– Prvo sam pozvao koga je trebalo, a onda sam krenuo da ustanovim zašto se sve to desilo. Shvatio sam da je ženska osoba, vlasnica tog psa, pokušala da pobegne. Ipak, saznali smo o kojoj osobi je reč i gde stanuje – kaže Milunović.
S detetom će, bogu hvala, biti sve u redu, dobio je dve kopče na glavi i pokazao da će prebroditi ovaj napad. Ipak, Milunović će od nadležnih organa zatražiti odgovore na neka pitanja. Pre svega, kako je moguće da se, uprkos nekim gradskim odlukama, psi slobodno šetaju bez povoca i korpe na njušci i zašto je vlasnica pokušala da se udalji iako se kasnije čulo da je bila zabrinuta i pokušala da nađe roditelja napadnutog deteta.
Dete na ograđenom igralištu, pas koji uleće, napad, povrede, Hitna pomoć, policija – da li nam je sve to potrebno. Možda je doberman hteo samo da se poigra sa detetom koje je držalo loptu? Možda. Ali, to dete je povređeno. Tu nema diskusije – neko mora da odgovara, pogotovu što ovo nije usamljeni slučaj.
Pa, nije nam valjda cilj da držimo kućne ljubimce koji su opasni po okolinu...
Ovde će očigledno biti posla i za sudije i za advokate, jer stvarno je neprihvatljivo da nam deca budu izložena ovakvim opasnostima samo zato što su izašla napolje da se igraju.
Milunović kaže da mu je mali Sava rekao da ne zamera ništa psu, nego „teti” koja ga nije držala pod kontrolom.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Medicinska škola „Beograd” – most saradnje sa dijasporom
Svake godine određen broj zdravstvenih radnika iz Srbije odlazi u druge zemlje trbuhom za kruhom i zato je Medicinska škola „Beograd” osmislila način kako da vrati u zemlju one koji žele da se bave medicinskom strukom, a žive u Austriji ili Mađarskoj.
Njihov projekat „Beograd – Budimpešta – Beč” podrazumeva da naši ljudi koji su na privremenom radu u inostranstvu mogu da završe ovu školu i da se vrate da rade u Srbiji. Ovaj pionirski poduhvat trebalo bi da startuje od septembra, a za sticanje novih znanja već imaju 80 zainteresovanih.

Koncert kadeta Moskovskog muzičkog korpusa na Trgu republike
Kadeti Moskovskog muzičkog korpusa izazvali su mnogo pažnje u Knez Mihailovoj ulici paradnim koncertom, a defile od „Ruskog cara” do SANU i nazad nisu prekinuli ni zbog iznenadnog pljuska koji se stuštio na centar grada.
Moskovski muzički korpus prodefilovao je od Trga Republike Knez Mihailovom ulicom do zgrade SANU i nazad do ispred „Ruskog cara”, gde je veliki broj okupljenih prolaznika, uprkos pljusku, ispod nadstrešnica, uživao u polučasovnom koncertu povodom proslave Dana pobede u Drugom svetskom ratu.
Kadeti su svirali marševe, ruske koračnice, kao i naše „Tamo daleko”. (Tanjug)

Pametne košnice, biorazgradive saksije i solarni konektori
Nacionalno takmičenje najboljih učeničkih kompanija na kome će 20 srednjoškolskih timova iz Vršca, Šida, Sombora, Sremske Mitrovice, Niša, Leskovca, Vlasotinca, Beograda, Prijepolja, Lučana, Arilja, Guče i Kragujevca predstaviti svoje proizvode i usluge održaće se u ponedeljak i utorak u „Delta sitiju” i na Dorćol placu.
Pametne pčelinje košnice, modle za kolače, biorazgradive saksije, organski preparati za negu kože, solarni konektori od limenki, sistemi za navodnjavanje… samo su neki od izuma koje će predstaviti učenici, a ocenjivati članovi žirija. Program „Učenička kompanija” traje čitave školske godine, a Evropska komisija ga je označila kao najbolji primer preduzetničkog obrazovanja.
Pobednici ovog takmičenja predstavljaće Srbiju na evropskom finalu u Briselu u julu gde će odmeriti snage sa najboljim učeničkim kompanijama iz 35 zemalja. Takmičenje u „Delta sitiju” počinje u 10.30 časova, dok je deo programa na Dorćol placu zakazan za 12.50 časova u utorak.

Biljana Bradić – najbolja medicinska sestra VMA
Njen radni dan počinje svakoga jutra u sedam sati. Čim stigne na posao počinje da obilazi pacijente, priprema ih za obavljanje laboratorijskih analiza i razne terapijske procedure. Pacijenti vole njen osmeh i toplu reč, a kolege je smatraju požrtvovanom. Ništa joj nije teško, pa ni da slobodno vreme koristi za usavršavanje i pomoć mlađim koleginicama.
Ovo su samo neki od razloga zbog kojih će četrdesetjednogodišnjoj Biljani Bradić, glavnoj sestri drugog odeljenja Klinike za nefrologiju Vojnomedicinske akademije, povodom obeležavanja Svetskog dana sestrinstva, biti uručeno priznanje za najbolju medicinsku sestru VMA u prethodnoj godini.
U razgovoru za „Politiku” Bradićeva objašnjava da na VMA radi već 19 godina i da joj ovo priznanje dosta znači jer želi da, na neki način, bude primer mladim sestrama.
– Navikla sam na red, rad i disciplinu. Sestra je važna karika u timskom radu i to ne treba nikada zaboraviti. Motivacija za rad me nikad nije napustila, volim svoj posao i ustanovu u kojoj radim. Zadovoljstvo mi je što mogu da pomognem drugima. Nikada ne mogu da ostanem ravnodušna na patnju i bol ljudi. Rad u Klinici za nefrologiju je specifičan i važno je da medicinske sestre stalno prate novine. Na mom odeljenju leže teški bolesnici koji su na dijalizi – naglašava Bradićeva.
Mnogo slobodnog vremena nema jer i kada nije na poslu koristi priliku da napiše stručne radove za kongrese i da koleginicama uvek bude dostupna za konsultacije oko nege pacijenata. Pozitivnu energiju crpi iz druženja sa porodicom, čitanja knjiga i dobre muzike.
– Pacijenti su zadovoljni negom kod nas. Dešava se da nam šalju razglednice sa putovanja jer im nedostajemo. Jedna pacijentkinja – baka, kada je čula da se udajem, poslala mi je cveće na venčanje – ističe sa osmehom Biljana Bradić.
Najbolja sestra VMA za prošlu godinu zaposlila se u ovoj ustanovi na određeno vreme 1995. godine i to u odeljenju apartmana. Dve godine kasnije prebačena je u Kliniku za anesteziologiju i reanimaciju, a 1998. primljena je u stalni radni odnos u Klinici za nefrologiju.
Na Panevropskom univerzitetu stekla je zvanje diplomirani medicinar – sestra zdravstvene nege, a 2015. završila i studijski program menadžment u zdravstvu. Članica je koordinacionog odbora Udruženja nefroloških sestara Srbije. Ova najsestra govori engleski i ruski jezik, medaljom „Beli anđeo” odlikovana je 1999. godine.

Tokom noći u udesima prevrnula se tri automobila
U toku minule noći na području glavnog grada tri automobila su se, u odvojenim udesima, prevrnula ali su prema prvim podacima ovi incidenti prošli bez težih posledica, javlja RTS.
Jutros oko pet sati u Francuskoj ulici jedno vozilo se prevrnulo posle sudara sa drugim čiji vozač je pobegao sa lica mesta. Automobil čiji vozač je pobegao, kako se moglo čuti na licu mesta, nije imao registarske tablice.
Do prevrtanja automobila došlo je i kod Beogradskog sajma kao i u Požeškoj ulici, javlja RTS.

Beskrajne pustolovine strip-crtača
Strip nije samo da se čita, već može i da se gleda u galeriji, okači na zid kod kuće, ali i da edukuje, odnosno da nas podučava, objašnjava Pavle Zelić, jedan od strip scenarista okupljenih oko prvog „Beogradskog festivala stripa – Tras!” koji se održava u Ustanovi kulture „Vlada Divljan”.
Zašto „tras” u nazivu smotre – znaju svi ljubitelji strip literature. Ova onomatopeja je najčešća u delima devete umetnosti, pa će je svaki čitalac stripa lako prepoznati i zapamtiti.
Izložba „Beskrajna pustolovina”, brojna predavanja i tribine, video-projekcije kratkometražnih filmova, berza stripova na kojoj su Beograđani sinoć tražili primerke koji nedostaju u njihovim kolekcijama... samo su deo ponude ove manifestacije na kojoj su se zajedno našli autori, izdavači i čitaoci.
– Ideja da se populariše deveta umetnost, ali i da se strip-umetnici povežu s publikom. Tako smo ovde kao goste imali Valtera Venturija i Maura Lorencija iz izdavačke kuće „Serđo Boneli”, izdavača čuvenih stripova o Zagoru, Martiju Misteriji i Dilanu Dogu. Posetioci festivala u redovima su čekali da bi dobili njihov crtež i posvetu, ali i da bi porazgovarali o tome kako nastaju njihovi novi junaci, i kako se neki stariji junaci za koje znamo decenijama i do danas održavaju interesantnim – objašnjava Zelić.
Manifestacija će trajati još danas, a program počinje već od 12 časova dečjim kosplej maskenbalom.

Borba malog Petra i njegove braće
Leposavić – Samo dan po Đurđevdanu, trojica malene braće Vulićević, dvanaestogodišnji blizanci Petar i Spiridon i godinu dana mlađi Sretko, krstili su se u crkvi Sveti Vasilije Ostroški u Leposaviću. Ispunili su želju ovi mali veliki borci, đaci Osnovne škole „Kosovski božur” iz Kosovske Mitrovice, sa isturenim odeljenjem u Leposaviću.
Sva trojica, gde najmlađi po visini odskače, su u istom, četvrtom razredu. Dele iste knjige, školski pribor, odeću, pohabanu obuću, a dele i jedan dotrajao ulegao krevet, na kojem poprečke spavaju.

Znameniti Vrščani
Vršac – Malo je škola iz kojih je poteklo toliko značajnih ljudi u oblastima nauke, privrede, obrazovanja, književnosti, pozorišta, baleta, kulture uopšte, šaha... kao što je to slučaj sa Osnovnom školom „Vuk Stefanović Karadžić” u Vršcu, najstarijom školom u ovom drevnom gradu, a među najstarijim obrazovnim ustanovama u Srbiji.
Prva vršačka osnovna škola podignuta je još 1747. godine, a kada je postala premala i zapretila rušenjem, na tom placu sagrađene su dve jednospratnice, 1895. godine, koje i danas ne samo da služe svrsi već snažno svedoče o ozbiljnosti tadašnje arhitekture i građevinarstva.

Niš u znaku razigranih mališana
Niš – Pod imenom „Plesom do znanja i zdravlja” na stadionu „Čair” održana je treća po redu lepa i spektakularna manifestacija najmlađih stanovnika Niša na kojoj je učestvovalo više od 3.000 mališana iz niških vrtića i obdaništa.
Kako je za „Politiku” rekao direktor Dečije ustanove „Pčelice” Zoran Jonić, mališani su se za svoj nastup pripremali još od oktobra prošle godine i na najbolji način pokazali svoje umeće i veštine u pevanju i igri, ali i potvrdili očekivanja da će ova manifestacija, uz još dve koje ova ustanova organizuje godinama i decenijama unazad, uz „Dečiji maskenbal” i „Dečije igrarije”, sigurno postati tradicija grada Niša.
U organizaciji „Pčelice” devojčice i dečaci iz 25 vrtića u sklopu ove ustanove sa svojim vaspitačicama, medicinskim sestrama i koordinatorima plesom i pesmom velikom broju posetilaca na stadionu, među kojima su bili i njihovi roditelji, bake i deke, pokazali su šta je to ljubav, kako se stvara i čuva drugarstvo, zašto je voće zdravo i šta je i koliko može da bude velika sreća.

Srpski burići za Peti kontinent
Ljubić – Običaj je stariji od sela pa se i u nedelju brojni svet okupio na levoj obali Zapadne Morave, na večiti vašar o Svetom Proroku Jeremiji. U osvit su počeli da se nižu zanatlije i trgovci sa espapom, kad se razdanilo eto i kupaca radoznalih, i ko zna koliko je novca do podne promenilo vlasnike.
Među svakojakom robom – uvozni tekstil, sitna tehnika, obuća, rashodovane vojne sitnice – sretnemo po kojeg majstora koji sam sve stvori i donese u čačansko naselje, na ovu veliku tržnicu. Dušan Cvetković prispeo je kombijem iz svojih Modrica ispod Jastrepca, sa rukoradom kojem vreme i civilizacija nisu mogli da naude.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Dobro čovečanstvo i rokenrol
Ima mnogo razloga zašto volim filmove Akija Kaurismakija iako oni liče jedan na drugi. Kao prvo – obožavam Akija zato što je kao autor na više planova tako istrajno dosledan sebi. Svojoj stilskoj estetici i poetici, ulozi zaštitnika društveno marginalizovanih malih, a dobrih ljudi za koje u skladu sa humanističkom crtom sopstvenog karaktera, kroji svet onakvim kakvim ga on sanja spajajući jednog po jednog dobrog čoveka u dobro, saosećajno i brižno (filmsko) čovečanstvo...
U Akijevu doslednost spada i činjenica da mu filmovi uvek traju oko 90 minuta, jer ako u tih sat i po ne umeš da kažeš i pokažeš to što si hteo – džaba ti posao. Priroda počne da traži svoje, a onda nema te sile koja može da zadrži gledaoca da zbog „poradi sebe“ ne izađe iz bioskopskog mraka, pre kraja filma. U takvu zamku Aki ne upada, jer stvar predupredi još u fazi pisanja scenarija koji, u njegovom slučaju, nikada nije obiman, preraspisan i preraspričan. Nema kod njega previše dijaloga, samim tim ni suvišnog pričanja. Njegovi junaci su ćutljivi. Ekspresija njihovih lica, najčešće bez ikakve gestikulacije, govori više od hiljadu reči...
Zatim, Kaurismaki je dosledan i u strpljivom (i uvek ličnom) izboru muzike. Tu je uvek stari dobri rokenrol. Retro, ali u apsolutnom saglasju sa sveukupnim izgledom njegovih filmova koji kao da su „izronili“ iz kinematografskih sedamdesetih...
Sve ovo gorenavedeno sadržano je i u najnovijem crno-humornom Kaurismakijevom filmu „Druga strana nade“ (Toivon tuolla polen/ The Other Side of Hope), koji je osvojio „Srebrnog medveda“ na 67. Berlinalu (za najbolju režiju), bio premijerno prikazan na 45. Festu i sada je na redovnom bioskopskom repertoaru.
Tematski, ovo je svojevrstan nastavak njegovog prethodnog filma „Avr“. Tema je, dakle, izbeglička. Samo što su umesto afričkih, sada u centru sirijske izbeglice. Tačnije, jedan Sirijac čija će glava promoliti iz ugljene prašine tovarnog broda koji je upravo uplovio u helsinšku luku. Sirijac traži politički azil, finsko Ministarstvo spoljnih poslova ga odbija jer procenjuje da situacija u Alepu, iz kojeg je stigao, nije toliko dramatična, te sirotom Haledu ne preostaje ništa drugo do da beži i da se skriva.
U jednom  restoranu na periferiji grada u kojem postaje deo neobične, tipično kaurismakijevski iščašene galerije likova, svojevrsne utopijsko harmonične ugostiteljske unije, kroz koju autor pokazuje svoje čvrsto verovanje da svet može biti i bolje i lepše mesto za život. Samo da se Haledu nije dogodio taj krvavi susret sa pripadnicima neonacističke grupe pripadnika takozvane Armije za oslobođenje Finske. I samo kada bi evropska birokratska mašinerija pokazala bar zrnce empatije...
U ovakvoj jednostavno sročenoj, a vizuelno magičnoj filmskoj priči ispričanoj u neubrzanom ritmu leži snažna humanistička poruka. Ona je dodatno ojačana tim neodoljivim kaurismakijevskim koloritom kojim dominiraju umatirane jarko plava, crvena, zelena, bela i narandžasta boja i ta zavodljiva igra svetlosti koja i podržava i razotkriva atmosferu (direktor fotografije Timo Salminen) ovog finog filmskog dela snimljenog na 35-milimetarskoj filmskoj traci (i to je već retro, zar ne?).
Sledi sada vaš susret sa filmom „Druga strana nade“ posle kojeg ćete se osećati pripadnikom družine dobrih ljudi. Pre odlaska u bioskop treba imati u vidu još jedno – Aki Kaurismaki je jedan od retkih filmskih umetnika koji nije uronio glavu u pesak pred migrantsko-izbegličkom krizom na našem kontinentu na koju ama baš niko još uvek nema pravi odgovor. Kaurismaki ne ćuti, barem je pokušao da odgovori. I to onako, baš ljudski. I to treba ceniti. To je danas retkost.

Srpski se uči uz albanski i rumunski
Pitanje jezika u našem svetu jeste i političko pitanje prvog reda zbog toga što je novim državama u okruženju bio potreban i novi jezik.
Dok se pojedini intelektualci iz regiona sada opredeljuju za jedinstveni jezik, bez obzira na to kako bismo ga precizno mogli nazvati, za Srbiju je ovo i pitanje opstanka njene kulture u okviru inostranih univerzitetskih centara.
Evo šta o tome kaže profesorka Beogradskog univerziteta Rajna Dragićević.

Lenjin je loš zato što je ubio cara
Ksenija Dragunska, predstavnik novog talasa savremenih ruskih dramskih autora bila je proteklih dana gost Ateljea 212 gde je prisustvovala prvoj čitajućoj probi svoje drame „Osećaj brade” koju u prevodu Novice Antića režira Mia Knežević na sceni „Petar Kralj”. Junake Ksenije Dragunske tumačiće: Jovana Gavrilović, Tamara Dragičević, Miodrag Dragičević, Vladislav Mihailović i Jovan Belobrković.
Proteklih dana Ksenija Dragunska, ćerka Viktora Dragunskog, klasika ruske dečje književnosti bila je i gost drugog po redu Beogradskog festivala savremene ruske drame koji je održan od 9. do 11. maja u UK „Vuk Karadžić”.
– Uvek se radujem kada dolazim u Srbiju. Ovde nas vole i to je prijatan osećaj. Čudi me da malo ruskih turista dolazi u Srbiju, a zemlja je predivna.

Ekonomski patriotizam buja u državama regiona
Tek svaki treći kupac u Srbiji zna da prepozna domaći proizvod. Polovina se trudi da kupuje domaće, a manje od trećine kupuje namirnice domaćeg porekla isključivo kad su jeftiniji.
Na testu ekonomskog patriotizma naši potrošači ne bi zauzeli zavidnu poziciju.
U Sloveniji, recimo, čak 66 odsto građana želi da jede hranu proizvedenu u toj zemlji, posebno od ulaska u EU, i više čitaju deklaracije. Čak i kada je skuplji, svaki drugi Slovenac spreman je da kupi domaći proizvod.

Muškarac u alkoholisanom stanju oteo autobus GSP-a, udario ženu na biciklu
Policija je večeras u Beogradu uhapsila 41. godišnjeg pijanog muškarca, koji je oduzeo prazan autobus gradskog saobraćajnog preduzeća, vozeći udario ženu na biciklu, a potom izašao iz autobusa i pobegao.
„Brzom i efikasnom akcijom pripadnika Ministarstva unutrašnjih poslova u Beogradu uhapšen je N. G. (41), koji je večeras u alkoholisnaom stanju oko 19.00 časova na autobuskom stajalištu početne stanice, Pančevački put bb, na Paliluli, oduzeo autobus gradskog saobraćajnog preduzeća u kome nije bilo putnika”, naveo je MUP.
N. G. se posle toga preko Pančevačkog mosta uputio ka Krnjači, gde je kod poljoprivedne škole „PKB” udario ženu koja je vozila bicikl, nakon čega je zaustavio autobus, a potom i pobegao.
Povređena žena je prevezena u Urgentni centar.
U zakonskom roku N.G. će uz odgovarajuću prijavu biti priveden nadležnom tužiocu, navedeno je u saopštenju. (Tanjug)

Velike žrtve – mali prestupnici
„Ovde sam jer sam krao. Majka me je izbacila iz kuće kad sam imao devet godina, nisu mogli da hrane nas petoro. Išao sam od vrata do vrata, radio za hranu, živeo sam na ulici”, priča za „Politiku” Đole (17), jedan od štićenika Zavoda za vaspitanje dece i omladine Beograd.
Njegovo dečje lice ne otkriva golgotu koju je preživljavao u detinjstvu. Dve, tri godine živeo je na ulici sa koje je sklonjen u hraniteljsku porodicu. Tada je, kaže, i u školu išao. Završio je dva razreda, a onda je posle tri i po godine pobegao.
„Bilo mi je tamo dobro ali srce me je vuklo porodici. Kad sam došao, bili su iznenađeni što me vide. Ali ni tada za mene kod njih nije bilo mesta”, priča ovaj mladić.
Tada je sa starijim bratom počeo da krade. Da bi preživeli, kaže. Uhvaćen je i po odluci suda poslat u zavod. U međuvremenu se zaljubio i sa trudnom devojkom planira da osnuje porodicu. Pitamo šta će dalje, kako će da izdržava dete?
„Živećemo kod brata i njegove žene, on sada radi u nekoj firmi pa će mi pomoći da se zaposlim”, odgovara.

Jugoslav Tintor novi predsednik AKB-a
Beogradski advokati koji su u subotu glasali na izbornoj skupštini Advokatske komore Beograda, njih više od pet stotina, izabrali su Jugoslava Tintora za novog predsednika.
Od ukupno 512 advokata koji su učestvovali u izboru, za Tintora je glasalo njih 225, dok su se iza njega, po broju osvojenih glasova, našli Goran Ninić (171 glas), Zora Dobričanin Nikodinović (112) i Mira Mosurović (4). Za potpredsednika Komore izabran je Veljko Delibašić.
Osim predsednika i potpredsednika, prestonički advokati birali su i disciplinskog tužioca i članove organa Komore.
Subotnju skupštinu bojkotovali su aktuelni predsednik AKB-a Slobodan Šoškić i članovi UO, navodeći da je ona nelegalna i nelegitimna. Oni, naime, tvrde da je zakonito sazvana skupština ona koju su oni zakazali za 10. jun u „Centru Sava”.

Nesreća u Mađarskoj, poginuo vozač autobusa iz Srbije
BUDIMPEŠTA - U udesu srpskog autobusa u Mađarskoj poginuo je vozač, a 16 putnika je povređeno, izjavio je za Tanjug srpski ambasador u Budimpešti Rade Drobac.
Prema njegovim rečima, radilo se o autobusu prevoznika „Eurolines” na liniji od Rekovca do Austrije. Nesreća se dogodila oko 12 sati i u tom trenutku u autobusu je bilo 25 putnika.
Drobac je rekao da telo vozaca još nije izvučeno iz vozila. Od povređenih 16 putnika, dvoje je ima teže povrede. Svi su smešteni u mađarske zdravstvene ustanove.
Službenici srpske ambasade u Budimpešti nalaze se na licu mesta, istakao je Drobac.
Mađarski mediji su preneli da se srpski autobus sudario se sa dva vozila za održavanje puteva. Prema istim informacijama, od dvoje teže povređenih putnika jedan ima povrede grudnog koša, a druga prelom butne kosti.  (Tanjug)

Poginula pri padu sa zgrade, za njom skočio i muškarac
NOVI SAD - Dve osobe su danas izvršile samoubistvo skokom sa sa krova zgrade na Rumenačkom putu u Novom Sadu, rečeno je Tanjugu u MUP-u uz napomenu da je istraga u toku.
Kako je portparolka Hitne pomoći u Novom Sadu Mirjana Bursać rekla Tanjugu, njihova ekipa je oko 10 sati dobila poziv da je sa zgrade na Rumenčkom putu kod broja 19 skočila starija ženska osoba.
Dok su ekipe bile na putu ka mestu događaja, kako je navela, sa zgrade je skočio i stariji muškarac. Kako je istakla, lekarska ekipa je mogla samo da konstatuje smrt. (Tanjug)

Poginula prilikom udara „mercedesa” u stub
Jedna žena poginula je u saobraćajnoj nesreći koja se dogodila 15 minuta iza ponoći u mestu Veliko Golovode kod Kruševca. Četrdeset četvorogodišnja putnica u „mercedesu” zadobila je teške telesne povrede opasne po život od kojih je u bolnici preminula,
Do saobraćajne nesreće je došlo kada je 42-godišnji vozač „mercedesa”, izgubio kontrolu nad vozilom i udario u objekat pored puta, saopštio je MUP. Uviđaj je izvršila saobraćajna policija uz saglasnost javnog tužioca, prenosi Tanjug.
Kako je za TV „Pink” izjavio glavni policijski inspektor Slobodan Obrenović iz Operativnog centra MUP-a Srbije, do nesreće je došlo kada je „mercedes” udario u betonski stub a nastradala žena nalazila se na mestu suvozača.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Pijan vozio autoputem u suprotnom smeru, dobio 45 dana zatvora
Pripadnici novosadske saobraćajne policije uhapsili su M.S. (1958) zbog sumnje da je pod dejstvom alkohola vozio autoputem Subotica - Beograd u suprotnom smeru, prema Subotici, saopšteno je iz MUP-a Srbije.
Policija je M.S. zaustavila kod Feketića, a alkotestiranjem je utvrđeno da je imao oko tri promila alkohola. M.S. je određeno zadržavanje zbog postojanja osnova sumnje da je izvršio prekršaj nasilnička vožnja u stanju potpune alkoholisanosti.
On je sproveden prekršajnom sudiji u Novom Sadu, koji mu je odredio kaznu zatvora od 45 dana, navodi se u saopštenju MUP-a Srbije.

Avion prinudno sleteo u Beograd, tokom leta preminuo putnik
Avion turske kompanije „San ekspres” na liniji Cirih-Antalija, prinudno je večeras sleteo na beogradski aerodrom „Nikola Tesla” nakon što je pozlilo jednom putniku koji je preminuo, javili su beogradski mediji.
Supruga putnika, turskog državljanina koji je preminuo, ostala je u Beogradu, a sve nadležne institucije i službe na aerodromu reagovale su pravovremeno i po proceduri, piše Blic.
Očekuje se da predstavnici turske ambasade preuzmu telo preminulog putnika na beogradskom aerodromu.
Kako se navodi, i pored svih napora lekara iz Hitne pomoci koji su pokušali reanimaciju, putnik je umro. (Tanjug)

I dalaj-lama u Stefanovom „koferu”
Video je ocelota, boravio podno Kilimandžara, a doživeo je i da ga lično dalaj-lama prijateljski čupne za bradu. On je Stefan Ivanović i nije ni zoolog, ni alpinista, ni budista.
Ovaj tridesetjednogodišnji Beograđanin je po obrazovanju fotograf, ali već nekoliko godina se bavi turizmom za jednu britansku firmu.
Njegov poslodavac s Ostrva tituliše ga kao „ekspedišn lidera” odnosno predvodnika ekspedicija. Iza ove sintagme krije se njegov profesionalni poziv sačinjen u vođenju (avan)turista širom egzotičnih predela zemaljske kugle: od Latinske Amerike, preko Afrike do Indije.

Da se ja pitam probao bih sa zaleđenom tortom
Onaj filozof što ga moj imenjak, poznati režiser, voda kao mečku okolo dobio je tortu u facu i ne mogu da kažem da me je zbog toga bilo sramota. Naprotiv. I njemu je bio divan dan, divan dan, a i mnogim Srbima koji su to videli. Nisam rekao svim Srbima.
Posle čujem da je to ovom motivacionom govorniku osma torta u lice tokom njegovih turneja mira i razuma!
Šećeraš? Poslastičar? Zavisnik? Ko će ga znati.

I napuštanje životinja je krivično delo
Organizacija za poštovanje i brigu o životinjama „Orka” uskoro će Ministarstvu pravde podneti inicijativu da se maksimalna kazna za ubistvo životinje s 12 meseci poveća na tri do pet godina zatvora, saznaje „Politika”.
– Tražićemo da se i napuštanje životinja, koje je prema definiciji oblik zlostavljanja, iz prekršaja preinači u krivično delo. Smatramo da je to korisna preventivna mera jer će onda neodgovorni vlasnici dva puta razmisliti da li će prepustiti ulici svoje pse i mačke – kaže direktor ove organizacije Elvir Burazerović.

Patrijarh Irinej: Iako smo u malom broju, mi nismo sami
Peć – Nedeljno jutro u Peći, zaseda Sveti arhijerejski Sabor Srpske pravoslavne crkve u Patrijaršiji.
Od kamene, stare železničke stanice do centra grada, tek poneki prolaznik Albanac. Znakovi su promenjeni, nove građevine su stešnjene jedna pored druge, između njih je ostalo ponešto od nekadašnjih urbanih simbola, radnji i ulica.
Reka Bistrica, kičma grada, izbija u ravnicu iz okomitih brda kao da tu izvire, baš na mestu gde je podignuta Pećka patrijaršija, majka srpskih crkava.

Srbija zemlja jedinaca
Najveći broj porodica u Srbiji gaji samo jedno dete, svedoče rezultati poslednjeg popisa stanovništva koji upozoravaju da je svaka druga porodica u našoj zemlji odlučila da svetu ostavi – jednog naslednika.
Naime od 1.476.105 porodica – 764.546 njih ima samo jedno dete, 591.114 roditelja gaji dvoje dece, svega 99.638 porodica ima troje mališana, a broj porodica sa četvoro, petoro i šestoro dece ne prelazi jedan procenat.

U Beograd sleteli avioni preusmereni na druge aerodrome
Zbog jakog nevremena koje je zadesilo Beograd, prema odluci avio-kompanija, došlo je do preusmeravanja pojedinih letova, saopštila je Tanjugu Služba za odnose sa javnošću AD Aerodroma Nikola Tesla.
Letovi iz Moskve, Pariza, Ciriha, Amsterdama i Minhena bili su preusmereni privremeno na druge aerodrome, ali usled poboljšanja vremenskih prilika, ovi avioni nastavili su svoje letove ka Beogradu i sleteli su na beogradski aerodrom.
Za sada, nema nagoveštaja da će doći do ponovnog preusmeravanja avio-saobraćaja sa aerodroma Nikola Tesla, navodi aerodromska Služba za odnose sa javnošću.
Operativne službe beogradskog aerodroma u saradnji sa kontrolom letenja i Republičkim hidrometeorološkim zavodom prate vremensku situaciju, u cilju bezbednog i nesmetanog odvijanja avio-saobraćaja, kao i obezbeđivanja što većeg komfora putnicima.
Sve informacije o redu letenja zainteresovani mogu dobiti na broj telefona 011/209-4444 ili na sajtu beogradskog aerodromawww.beg.aero, gde se podaci redovno ažuriraju. (Tanjug)
Zbog nevremena avioni iz Beograda preusmereni za Podgoricu
PODGORICA - Dva aviona Air Srbije koji je trebalo da slete u Beograd, bila su preusmerena na Aerodrom Podgorica, javljaju crnogorski mediji.
Letovi su preusmereni zbog nevremena na Aerodromu Nikola Tesla.
U Golubovce su sleteli avioni na liniji Pariz-Beograd i Moskva-Beograd.
Iz podgoričkog Aerodroma kazali su portalu RTCG da su putnici u avionima, na pisti u Golubovcima, sačekali da se poboljšaju vremenski uslovi u prestonici Srbije. (Tanjug)

„VODIČ ZA BRUCOŠE“
U sutrašnjem izdanju:
Predlozi upisnih kvota i školarina za sve državne univerzitete za školsku 2007/18. godinu
U čemu je razlika između akreditacije i dozvole za rad
Koja su najtraženija zanimanja i najatraktivniji programi
Kako do mesta u studentskom domu i zdravstvene zaštite
Termini upisne trke i potrebna dokumenta za prijavu i za upis
Korisni sajtovi, statistika visokog obrazovanja...

Protest protiv „antiporodičnih NVO”
Protest protiv, kako je navedeno, „pokušaja seksualizacije dece kroz srpske škole”, održan je na beogradskom Trgu Republike, sa ciljem da se spreči uticaj na institucije nevladinih organizacija koje učesnici skupa smatraju „antiporodičnim”.
Kako je član Organizacionog odbora tog prvog „Sveroditeljskog protesta” Snežana Terzić izjavila za Tanjug, protestom se želi poručiti „onima koji seksualizuju” decu, da neće dozvoliti bilo kakav uticaj „antiporodičnih NVO na institucije zemlje”.
Terzić, koja kaže je majka dvoje dece, ističe da nema veće zaštite i bolje brige o deci, nego u porodici, da je to ono zbog čega su svi ovde i da ne žele više niko da zloupotrebljava ni roditelje, ni decu u ovoj zemlji, a „pogotovo ne oni koji se stalno pozivaju na zaštitu dečjih, ljudskih, ženskih, ne znam već kojih prava”.
Ona tvrdi da se u obrazovnim paketima radi na „pokušaju homoseksualizacije, odnosno biseksualizacije dece”, pa tako, prema njenom mišljenju, postoje neprimereni sadržaji za decu od treće do 18 godine, koji su planirani da se plasiraju.
„Između ostalog, autorke postavljaju pitanje da li je porodica bezbedno mesto i na isto pitanje odgovaraju da je porodica najopasnije okruženje u modernom društvu, sa čime mi roditelji koji gajimo decu u ovoj zemlji apsolutno nismo saglasni”, kaže Terzićeva.
Što se samog protesta tiče, ona dodaje da je to početak udruživanja svih roditelja u Srbiji, nevezano za veroispovest i nacionalnu pripadnost jer, kako kaže, svi roditelji ovoga sveta žele isto za svoju decu - da su zdrava, vaspitana, obrazovana, bezbedna i slobodna.
Na protestu mogli su se videti transparenti - „Stop seksualizaciji u srpskim školama”, „Dalje ruke od naše dece”, „Naša deca, vaša meta - neće moći”, kao i transparent na metli „Očistimo Srbiju od antiporodičnog NVO đubreta”. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Ministarka Brnabić u užem izboru za nagradu „Duga“
Žiri koji odlučuje o dodeli nagrade „Duga” za 2016/17.godinu odabrao je uži izbor od pet nominovanih među kojima je i ministarka Ana Brnabić, saopštila je Gej strejt alijansa (GSA).
U uži krug ušla je Ana Brnabić, ministarka državne uprave i lokalne samouprave u Vladi Srbije kao prva javno autovana ministarka u Srbiji i regionu. „Njeno imenovanje i to što je otvoreno govorila o svojoj seksualnoj orijentaciji istorijski je iskorak kada je u pitanju položaj i osnaživanje LGBT osoba. Učestvovala je na Paradi ponosa 2016. i preduzimala različite korake iz svoje nadležnosti sa ciljem smanjenja diskriminacije nad LGBT osobama”, navodi se u saopštenju.
Takođe u uži izbor za „Dugu” ušla je opština Vračar jer je prva lokalna samouprava nakon grada Beograda koja je na zvaničnom nivou prisustvovala Paradi ponosa 2016. o čemu su se građani mogli informisati i na zvaničnom sajtu opštine.
Dalje je u uži izbor ušao glumac Nebojša Glogovac koji je nominovan zbog uloge u filmu „Ustav Republike Hrvatske” u kome igra deklarisanog geja, a kroz tu ulogu, intervjue i izjave koje je tim povodom dao različitim medijima on je dao i značajan doprinos borbi protiv mržnje i predrasuda.
Nominovana je i dramaturškinja Olga Dimitrijević, autorka komada „Narodna drama” koji prati ljubav dve žene u malom gradu u Srbiji i koji je premijeru imao u Vranju, a od ove sezone se igra i u Narodnom pozorištu u Beogradu.
U uži izbor ušao je TV N1 Beograd zbog, kako se navodi, najvećeg broja priloga čija su tema bila ljudska prava LGBT osoba. Dobitnik ovogodišnje nagrade „Duga” biće proglašen 17. maja na ceremoniji koja će biti organizovana tim povodom u Skupštini grada Beograda.
Nagradu pod nazivom „Duga” je ustanovila GSA i ona se od 2013. dodeljuje svake godine povodom 17. maja - Međunarodnog dana borbe protiv homofobije i transfobije.   (Tanjug)

Mauthauzen između zločina, počasti i zaborava
Mauthauzen – Ledeni vetar je razigravao velike zastave pedesetak država koje uokviruju staze ispred ulaza u nekadašnji koncentracioni logor Mauthauzen, i unosio je nemir u zelene krošnje drveća između dvadesetak spomen-obeležja žrtvama nacističkog režima. Tog nedeljnog jutra, 7. maja, posetiocima je kao utehu nametao misao – dobro je da nema kiše. Teški tamni oblaci nadvijali su se nad idilične brežuljke iznad austrijske varošice Mauthauzen, u danu kada su održavane ceremonije vezane za obeležavanje 72. godine od oslobođenja ovog logora.
Poseta nacionalnim spomenicima danas može izgledati kao šetnja parkom. Barake unutar logorskih zidina i apelplac, na kome su svakog jutra prozivali gladne i iznemogle zatočenike po njihovom ličnom broju, sada dočekuju najbolje pitomce Vojne i Kriminalističko-policijske akademije iz Beograda i iz Policijske akademije iz Banjaluke.

Sudar Vokera sa zvaničnom politikom Amerike i Rusije
Specijalno za „Politiku”
Van granica SAD, na Balkanu, projektom „velika Albanija” Vilijam Voker, bivši agent CIA, a danas lobista kosovskih Albanaca, sudario se i sa zvaničnom spoljnom politikom Amerike, čiji je državljanin. Voker se projektom „velika Albanija” zalaže za zajednički život Albanaca u jednoj državi, dok zvanična politika SAD svim državama na Balkanu, nakon raspada SFR Jugoslavije, priznaje teritorijalni integritet, nezavisnost i suverinetit.
Takav projekat, sa stranim elementima, duboko zazire u unutrašnje odnose balkanskih država – uništavanjem postojećih zemalja žudi se za državom kojom se uređuje nova politička karta sveta na Balkanu.

Nove američke trupe na Kosovu
PRIŠTINA - Oko 130 američkih vojnika iz prvog bataljona sa sedištem u Tupelu, u državi Misisipi, iz 185. puka avijacije, biće raspoređeno na 10 meseci na Kosovu, u okviru snaga Kfora, prenose prištinski elektronski mediji.
Vojnici će najpre proći pripremu u američkim centrima, u okviru programa slanja na Kosovo, preneo je RTS.
Kako se navodi, njihovo angažovanje je deo podrške NATO operaciji podrške međunarodnim naporima za izgradnju mira i stabilnosti na Balkanu.
Zvaničnici su naveli da će vojnici biti u jedinici avijacije koja koristi helikoptere tipa „UH-60 blek hok”.
Američka baza „Bondstil” od 1999. godine se nalazi u selu Sojevo kod Uroševca. (Tanjug)

Radikali izglasali poverenje Šešelju
Srpska radikalna stranka danas je, nakon analize rezultata predsedničkih izbora, održanih u aprilu, izglasala poverenje svom lideru Vojislavu Šešelju.
Kako se navodi u saopštenju, na sednici Centralne otadžbinske uprave, nakon detaljne analize rezultata predsedničkih izbora i trenutnog stanja u stranci, pristupilo se tajnom glasanju o poverenju predsedniku SRS.
„Članovi Centralne otadžbinske uprave nedvosmisleno su podržali prof. dr Vojislava Šešelja, koji je istakao da je spreman da nastavi svoju političku borbu za realizaciju programskih ciljeva SRS i ostvarenje ideologije srpskog nacionalizma”, piše u saopštenju.
Kako se dodaje, na istoj sednici su su još izabrana dva nova člana Centralne uprave - Zvezdan Ristić iz Kuršumlije i Bobana Stanimirović iz Vranja i jednoglasno usvojen finansijski izveštaj stranke za 2016. godinu. (Tanjug)

Dačić: „Gazde” na lokalu veći problem od Brisela
Dačić je, u intervjuu za Tanjug, rekao da će nova vlada nastojati da „resetuje” odnose sa velikim silama koji su bili narušeni poslednjih decenija i istakao, kao značajnu, činjenicu da se dogodila velika promena u odnosima sa Nemačkom.
„Ti odnosi su se drastično popravili u odnosu na vreme kada je predsednik Srbije bio Boris Tadić, kada je došlo do kolapsa tih odnosa”, rekao je Dačić.
On je dodao da će zadaci nove vlade biti jačanje stabilnosti regiona Zapadnog Balkana, kao i nastavak ekonomskih i društvenih reformi.
Kada je reč o formiranju nove vlade, Dačić je rekao da će aktuelni premijer Aleksandar Vučić zakletvu kao novi predsednik Srbije položiti najverovatnije 31. maja, nakon čega će da uslede konsultacije sa poslaničkim klubovima kako bi se utvrdilo da li postoji parlamentarna većina, odredio novi mandatar i, na posletku, izabrala nova vlada.
Dačić je rekao da očekuje da cela procedura ide dosta brzo, i dodao da o kandidatima za premijera još nije bilo reči.
„Kao što sam govorio kada su Socijalistička partija Srbije i Jedinstvena Srbija donosili odluku o predsedničkom kandidatu i isticali da treba da uradimo ono što je najbolje za Srbiju, a to je bio Vučićev izbor, isto tako je (i za premijera) potrebno naći najbolje rešenje za stabilnost i nastavak reformskog puta Srbije”, rekao je Dačić.
Na medijske spekulacije Dačić je ponovio da svi koji poznaju Vučića znaju da će medijsko licitiranje imenima kandidata samo izazvati suprotan efekat.
„To je stvar dogovora i političke procene novog predsednika. Ja sam veoma zadovoljan funkcijom koju obavljam, prvog potpredsednika vlade i ministra spoljnih poslova. Premijer sam već bio. Naravno, mi političari i postojimo da bismo igrali u prvoj ligi. Ako postoji potreba nekog dogovora na tu temu, ja sam spreman da se o tome ozbiljno razgovara”, rekao je Dačić.
On je istakao da Vučić zna da ga nikada nije pitao o mogućem novom premijeru i naglasio da je glupost kada neko tvrdi da je funkcija premijera nešto što ultimativno traži.
Govoreći o svojoj poziciji, Dačić je rekao da je više puta ponovio da ona nije razlog zašto je SPS u koaliciji sa Srpskom naprednom strankom i naglasio da je za njega važno međusobno poverenje, zajedništvo i politička budućnost.
„U tom smislu veoma sam zadovoljan što mislim da su kroz zajedničku predsedničku kampanju unapređeni odnosi između SPS i SNS, što garantuje političku stabilnost, bez koje nema ni ostvarenja svih ciljeva”, rekao je Dačić.
Dačić je naglasio da je u dosta toga urađeno na izgradnji poverenja „razbijanjem međusobnih plotova” na državnom nivou, ali da mora da se radi i na lokalnom.
„Ima ljudi koji smatraju da su oni veće gazde na lokalnom nivou nego što to možemo da dogovorimo Vučić i ja na nivou Srbije. I onda je teži problem da se reše odnosi u nekoj opštini u Srbiji, nego problemi sa Briselom. To je stvarno nerazumno i toga svi moramo da se klonimo u narednom periodu”, zaključio je Dačić. (Tanjug)
Dačić: Razbili smo problem ko će koga da „utopi"
Lider Socijalističke partije Srbije Ivica Dačić izjavio je danas da su izbori za predsednika Republike „razbili problem” u glavi članova i simpatizera SPS i SNS ko će koga da „utopi” ili da naruši identitet, i poručio da će o zajedničkom ili samostalnom nastupu na predstojećim izborima u Beogradu odluku doneti na osnovu procene u kojoj varijanti će te stranke dobiti više glasova.
Dačić je, u intervjuu za Tanjug, rekao da je suviše rano da se govori o pripremama za izbore za novog gradonačelnika Beograda i gradski parlament, jer je njihov termin tek krajem marta 2018, ali da svi treba da znaju da je zajednički nastup na predsedničkim izborima i odluka o zajedničkom kandidatu i nastupu u kampanji skinulo sa dnevnog reda pitanje očuvanja partija.
„To više nije prioritetno pitanje sa aspekta očuvanja naših partija, zato što su ovi izbori pokazali, bez obzira što je Vučić bio zajednički kandidat, da smo bili vidljivi, prisutni i sačuvali naš identitet. To su pokazali i lokalni izbori desetak dana posle predsedničkih, kada smo ostvarili rezultate između devet i 21 odsto, što je prosečno bilo oko 15-16 odsto”, rekao je Dačić.
Kako je istakao najvažnije je izmeriti i proceniti koji nastup je najbolji.
„Političkih problema više nemamo, i to je najveća dobit koju smo imali posle ovih predsedničkih izbora zato što nam to omogućava da ozbiljno i dugoročno razmatramo pitanje pozicioniranja na političkoj sceni Srbije i zajedničkog planiranja. Ono što je sigurno, jeste da se u sledećoj vladi više ne postavlja pitanje da li ćemo biti zajedno ili ne, zato što je to naša strateška orijentacija”, zaključio je Dačić. (Tanjug)

Premijer Vučić: Srbija počastvovana pozivom
Velika je čast za Srbiju što može da se predstavi u Kini na Forumu „Pojas i put za međunarodnu saradnju”, koji je okupio sve najznačajnije lidere sveta. To je u Pekingu izjavio premijer Aleksandar Vučić, koji predvodi državnu delegaciju Srbije u poseti najmnogoljudnijoj zemlji sveta.
Na tom samitu, kako prenose agencije, predsednik Vlade Srbije imao je susrete s predsednicima Kine Si Đinpingom, Rusije Vladimirom Putinom, Belorusije Aleksandrom Lukašenkom, premijerima Mađarske i Grčke Viktorom Orbanom i Aleksisom Ciprasom, poljskom premijerkom Beatom Šidlo, španskim premijerom Marijanom Rahojem, britanskim ministrom finansija Filipom Hamondom, kao i s predsednikom Svetske banke Džimom Jong Kimom.

(Foto Tanjug)
Vučić se sastao i s brojim predstavnicima kineske privrede, a prisustvovao je i potpisivanju više sporazuma o infrastrukturnim projektima Srbije i Kine, među kojima su izgradnja auto-puta do Požege, fruškogorskog koridora i industrijskog parka u Beogradu.
U obraćanju novinarima, premijer Srbije je istakao da je imao dug sastanak sa Si Đinpingom, koji je „doživljen kao jedan od tri najveća svetska lidera” i najavio posetu turskog predsednika Redžepa Tajipa Erdogana Srbiji.
„S Erdoganom smo imali iscrpan i važan razgovor za Srbiju. Kada završim posetu Turskoj on će odmah posle toga doći u Srbiju s dva aviona biznismena koji žele da investiraju u našoj zemlji”, precizirao je Vučić.
Govoreći o ekonomskim poduhvatima, premijer Srbije je izrazio očekivanje da u naredne dve i po ili tri godine krene voz na pruzi Beograd–Budimpešta.
„Očekujem pre kraja godine da se nađemo s kineskim i mađarskim premijerom u Subotici i da pokrenemo radove na pruzi Subotica – Novi Sad i Beograd – Stara Pazova”, istakao je Vučić.
On se sastao i s predstavnicima kompanije „Heng Kang”, koji su zainteresovani za ulaganje u avio i metalsku industriju, trgovinu medicinske opreme i privatizaciju RTB Bor. Vučić je istakao da je država spremna da pruži veliku podršku za privatizaciju RTB „Bor”, ali i da subvencioniše potencijalnu zajedničku proizvodnju autobusa u saradnji „Ikarbusa” i kineske firme „Higer”, s čijim je predstavnicima takođe razgovarao.

Politički i ekonomski lideri za istim stolom (Foto Tanjug)
Premijer Srbije se susreo i s predstavnicima „Poli grupe” s kojima je razgovarao o vojnoj industriji, bezbednosno-informacionim i gradskim komunalnim sistemima. On je obavestio kineske sagovornike da je Vlada Srbije predložila Narodnoj skupštini usvajanje zakona po kojem će biti dozvoljeno ulaganje inostranih kompanija u našu vojnu industriju do 49 odsto, što bi trebalo da pospeši modernizaciju proizvodnje u ovom sektoru.
Na pitanje da li očekuje odobrenje Evropske komisije za poslove s Kinom, Vučić je odgovorio da vidi da Eurofer ponovo pravi određene probleme sa svojim inicijativama oko „Železare”. „Šta da radite. Razumem i ljude u Evropi. Ne možete da pobedite kinesku snagu i onda vam ne preostaje ponekad ništa drugo nego da se osmehujete. Vidite kako oni koji su se zalagali za liberalizam i tržište beže od liberalizma i tržišta kada dođe jači igrač, neko snažniji ko je u stanju da napravi ovakvo čudo”, kazao je Vučić.
Putin za večerom slušao „Tamo daleko”
Za goste i učesnike Foruma „Pojas i put za međunarodnu saradnju”, predsednik Narodne Republike Kine Si Đinping priredio je u Velikom Domu naroda u Pekingu večeru dobrodošlice kojoj je prisustvovao i premijer Aleksandar Vučić.
Na gala večeri kineski orkestar je, između ostalog, odsvirao i srpsku pesmu „Tamo daleko”, koju su, kako prenosi Tanjug, slušali Vladimir Putin, Redžep Tajip Erdogan i drugi svetski lideri.
Izveštač ove agencije javlja i da je Peking ovih dana zbog održavanja foruma postao ekonomski centar sveta, što se vidi po ukrašenim ulicama glavnog grada Kine. Ništa manje glamurozno i luksuzno nije bilo ni unutar odaja u kojima se okupljaju politički i ekonomski lideri sveta. Konobari su, prema Tanjugu, bili na usluzi za svakog gosta, spremni da u trku ispune želje a nezaobilazne kineske skulpture ukrašavale su stolove. Domaćini, međutim, nisu otkrili koliko sav glamur košta.
Tunel kroz Frušku goru
Potpredsednica Vlade Srbije Zorana Mihajlović potpisala je u Pekingu dva Memoranduma o saradnji s kineskom kompanijom „Čajna roud end bridž kompani” (CRBC) za projekte ukupne vrednosti 2,5 milijardi evra. Prvi je sporazum o izgradnji auto-puta do granice s Crnom Gorom na Koridoru 11, za deonice od Preljine do Požege i od Požege do Boljara, ukupne dužine od 140 kilometara. Kako se navodi u saopštenju, prve procene govore da bi izgradnja ovih deonica koštala oko 2,1 milijardu evra.
Drugi je sporazum o gradnji „Fruškogorskog koridora”, brze deonice od Novog Sada do Rume čiji je deo i tunel kroz Frušku goru. Dužina ove deonice je 123 kilometra, a procenjena vrednost oko 400 miliona evra. „Gradnja deonice auto-puta od Preljine do Požege mogla bi da krene 2018. i to je veoma značajna vest. Nakon potpisanog memoranduma očekuje nas prikupljanje potrebne dokumentacije i to bismo mogli da završimo do kraja godine” istakla je Mihajlović.
Industrijski park kod Pupinovog mosta
Ministar privrede Goran Knežević i gradonačelnik Beograda Siniša Mali potpisali su u Pekingu Protokol o saradnji na razvoju industrijskog parka s kompanijom CRBC. Sporazum predviđa izgradnju industrijskog parka u Beogradu, s leve strane Dunava, pored Pupinovog mosta.

Lavrov: Nisam razgovarao s Trampom o smeni Komija
MOSKVA – Ruski ministar spoljnih poslova Sergej Lavrov izjavio je danas da tokom nedavne posete Vašingtonu nije razgovarao sa američkim predsednikom Donaldom Trampom o njegovoj odluci da smeni šefa FBI Džejmsa Komija.
„Ne, nismo o tome razgovarali. To se nas ne tiče, to je u njegovoj nadležnosti”, rekao je Lavrov u intervjuu za ruski „Kanal 1”, prenela je agencija Tass.
Tramp je u utorak smenio Komija, navodeći da nije sposoban efikasno da vodi FBI.
Komi je za šefa te službe postavio 2013. godine bivši predsednik Barak Obama.
Kao šef FBI, Komi je nadgledao istragu o navodnim vezama Trampovog izbornog tima i Rusije, navodi Tass. (Tanjug)

Sajber-napad: Još veći haos kad se ljudi vrate na posao
LONDON – Napad bez presedana softverom koji blokira kompjuter i ne dozvoljava njegovo korišćenje dok se hakerima ne isplati otkup (rensomver), mogao bi u ponedeljak da izazove još veći haos kada se ljudi vrate na posao i uključe kompjutere na početku radne nedelje, prenosi AP.
Agencija navodi da su zvaničnici i stručnjaci poručili organizacijama i kompanijama da odmah apdejtuju svoje operativne sisteme kako bi osigurali da ne budu ranjivi na drugu, moćniju verziju ovog rensomvera, koji je u petak zahvatio 150 država sveta.
Virus kojeg stručnjaci nazivaju „Wanna Decryptor”, „WCry” i „WannaCry” paralisao je kompjutere koje koriste mreža bolnica u Velikoj Britaniji, nemačka državna železnica i veliki broj drugih kompanija i vladinih agencija širom sveta.
Napad, za koji se veruje da je bila najveća šema iznude novca putem intereneta ikada zabeležena, prema oceni Evropola predstavlja „pretnju koju eskalira” nakon što je u petak njime pogođeno 200.000 žrtava širom sveta.
„Brojevi (pogođenih virusom) raste. Vidimo da je usporavanje infekcije tokom noći između petka i subote, nakon privremenog rešenja, sada prebrođeno drugom verzijom koju su kriminalci aktivirali”, naveo je direktor Evropola Rob Vejnrajt.
Na ove njegove reči nadovezao se bivši direktor za nacionalnu bezbednost u administraciji predsednika SAD Baraka Obame Džejms Kleper. On je u intervjuu za američku televiziju „Ej-Bi-Si” kazao da postoji zabrinutost da će „ovaj napad rensomverom biti veći” kada se ljudi vrate na posao nakon vikenda.
Portparol Evropola Jan Op Hen Ort kazao je za AP da je pored 200.000 ljudi, sajber napadom pogođeno više od 100.000 organizacija, a da je još uvek rano reći ko stoji iza ovoga i kakve je motive imao, pored očigledne želje za novcem.
„Za sada niej mnogo ljudi platilo otkup koji je tražio virus”, naveo je on.
Neimenovani istraživač sajber bezbednosti kazao je juče za AFP da je pronašao „prekidač” koji može da spreči dalje širenje virusa, ali ne i da pomogne već inficiranim kompjuterima.
Ovaj istraživač, koji na Tviteru koristi nalog @MalwareTechBlog rekaon je da je način za gašenje rensomvera pronašao slučajno, ali da registrovanje domena koji rensomver koristi može da spreči njegovo širenje.
„U suštini oni su se oslanjali na to da domen nije registrovan i njegovom registracijom mi smo sprečili širenje malvera”, navedeno je u poruci sa @MalwareTechBlog za AFP.
Ovaj istraživač je upozorio da ljudi „moraju da apdejtuju svoje sisteme što je pre moguće” kako bi izbegli napad.
„Kriza nije gotova, oni uvek mogu da promene kod i pokušaju ponovo”, navedeno je u poruci. (Tanjug)

Širi se virus netolerancije
Svake godine obeležava se Dan sećanja na jevrejske žrtve Drugog svetskog rata, u jerusalimskom memorijalu Jad Vašem čitaju se imena miliona ubijenih, prošlo je 70 godina otkako je pogubljen komandant Aušvica Rudolf Hes, ali antisemitizam ni posle decenija od Holokausta ne popušta.
Netolerancija i predrasude ponovo se sve dublje ukopavaju u društva demokratskih sloboda i nesloboda. Napadi na sinagoge, košer restorane, jevrejske centre i groblja, netrpeljivost po školama i univerzitetima... Virus antisemitizma inficirao je milione ljudi.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Kurc izabran za šefa OVP i pozvao na prevremene izbore
BEČ – Sebastijan Kurc izabran je danas za novog šefa Narodne partije Austrije (OVP).
„Po mom mišljenju, prvi korak je zajednički predlog za održavanje prevremenih izbora”, rekao je Kurc na konferenciji za novinare održanoj u Beču, nakon što je jednoglasno izabran za novog šefa Narodne partije Austrije, preneo je AFP.
Kurc je prethodno postavio niz uslova stranci, među kojima je i zahtev da na iduće parlamentarne izbore izađe sa „samostalnom listom” koju bi podržali narodnjaci.
U programu sa sedam zahteva, koji je predao predsedništvu OVP, Kurc je zahtevao dalekosežne sadržajne i personalne slobode kao budući šef stranke.
On je planirao samostalnu listu za izbore na kojoj bi se našle osobe koje nisu članovi OVP, a bila bi podržana i od drugih organizacija.
Za sastavljanje liste kandidata Kurc je tražio potpunu slobodu, konkretno je želeo da ima odrešene ruke za postavljanje kandidata na saveznu listu, što je do sada bilo u nadležnosti odluke predsedništva partije.
Što se pokrajinskih lista tiče, on je zahtevao da dobije pravo veta, a tražio je i da sistem glasova odluči o uspehu kandidata sa pokrajinskih i regionalnih lista, čime bi se pojačala, kako je rekao, veza između političkih predstavnika i građana.
Iako će se kandidovati sa sopstvenom, samostalnom listom, Kurc je od OVP zahtevao i da, kao lider stranke, dobije pravo da sam odlučuje o generalnom sekretaru i timu u vladi, o čemu je do sada odlučivalo predsedništvo.
Takođe i za pregovore o budućim mogućim koalicijama Kurc je zahtevao odrešene ruke.
Kurc je isto tako insistirao da predsedništvo OVP donese odluku da se odgovarajuće promene unesu u statut partije. (Tanjug)

Kina ulaže 124 milijarde dolara u „Put svile”
Prema izveštajima agencija
Peking – Pred predstavnicima od oko 100 zemalja na samitu u Pekingu koji traje do 16. maja, kineski predsednik Si Đinping obećao je 124 milijarde dolara za svoj plan „Put svile”, kojim bi se stvorio put mira, inkluzivnosti i slobodne trgovine i pozvao „na napuštanje starih modela zasnovanih na rivalitetu i diplomatskim igrama”, prenosi Rojters. Dvodnevni samit „Pojas i put” najvažniji je diplomatski događaj godine, na čijem otvaranju je Si Đinping rekao da bi trebalo izgraditi otvorenu platformu saradnje i podržati otvorenu svetsku privredu.   
A nakon toga i ostali vodeći svetski lideri imali su šta da kažu, uglavnom na marginama satima koje uvek bude najzanimljiviji deo događaja.
Tako je Nemačka upozorila da neće potpisati zajedničko saopštenje povodom kineske inicijative „Pojas i put” ukoliko planirani sporazum ne obuhvati garancije o slobodnoj trgovini i fer nadmetanju, prenose agencije uz napomenu da će ovo saopštenje biti objavljeno danas. Nemačka je takođe pozvala na veću transparentnost na tenderima za projekte inicijative i poštovanje međunarodnih standarda.
Neke zapadne diplomate izrazile su negodovanje zbog samita i plana, što vide kao pokušaj Kine da, kako prenosi Tanjug, unapredi svoj uticaj na globalnom nivou.
Na marginama samita kineski predsednik rekao je turskom kolegi Redžepu Tajipu Erdoganu da bi dve zemlje trebalo da prodube saradnju u borbi protiv terorizma u trenutku kineske zabrinutosti zbog sukoba Ujgura sa ekstremistima na Bliskom istoku, a koja je pretežno muslimanska manjina koja govori turski i živi u kineskom zapadnom regionu. 
S druge strane, britanski ministar finansija Filip Hamod, rekao je da je Britanija (koja uskoro kreće u zvanične pregovore o bregzitu) „prirodni partner” kineskom novom programu „Puta svile”, te da, prenose agencije, njegova zemlja ima ambiciju da još više trguje.
A na otvaranju samita bilo je, navodno, i zanemarenih gostiju. Nakon što je Amerika naglasila Kini da će prisustvo zvaničnika severnokorejske države u Pekingu uticati na prisustvo drugih zemalja, ova država je bila gotovo neprimetna. Tamošnju delegaciju predvodi ministar ekonomskih poslova o kome državna novinska agencija KCNA još nije objavila nijedan detalj – sa kojim zvaničnikom se njihov delegat sastao i o čemu su razgovarali.
„Pitam se da li to što su pozvani na sastanak čija je tema mir i prosperitet šalje pravu poruku o senci skorašnjih događaja”, rekao je „Rojtersu” ambasador EU u Kini, Hans Ditmar Švejsgut.
Putin virtuoz i na klaviru
Ruski predsednik Vladimir Putin je, dok je u kineskoj rezidenciji čekao Si Đinpinga, iskoristio priliku da se opusti uz zvuke klavira pa je odsvirao nekoliko ruskih melodija. Pre nego će razgovarati sa kineskim kolegom, Putin je na klaviru izveo delove pesama o Moskvi i Sankt Peterburgu iz sovjetskog perioda, preneo je Rojters pozivajući se na rusku državnu televiziju.

Tramp naredio hitni sastanak nakon sajber-napada širom sveta
VAŠINGTON – Predsednik SAD Donald Tramp naredio je savetniku za unutrašnju bezbednost Tomu Bosertu da u petak uveče održi hitni sastanak na kojem je procenjeno koliku pretnju predstavlja globalni napad u najmanje 150 zemalja sveta softverom koji blokira kompjuter i ne dozvoljava njegovo korišćenje dok se hakerima ne isplati otkup (rensomver).
To je za Rojters izjavio neimenovani visoki zvaničnik administracije Bele kuće. Navedeno je da je juče održan još jedan sastanak Trampovih visokih savetnika za bezbednost.
„FBI i Agencija za nacionalnu bezbednost (NSA) pokušavaju da identifikuju počinioce ovog masovnog sajber napada”, rekao je ovaj zvaničnik Trampove administracije. (Tanjug)

Pobeda CDU u Severnoj Rajni-Vestfaliji
BERLIN – Hrišćansko-demokratska unija (CDU) pobednik je pokrajinskih izbora u Severnoj Rajni-Vestfaliji, javljaju nemački mediji.
Hrišćansko-demokratska unija (CDU) nemačke kancelarke Angele Merkel postigla je veliki preokret na današnjim pokrajinskim izborima, završivši ispred vladajuće Socijaldemokratske partije (SPD) Martina Šulca, pokazuju rezultati ankete koju je ARD TV sprovela na biračkim mestima.
U Severnoj-Rajni Vestfaliji CDU je osvojila 34,5 odsto glasova građana, mnogo više nego 2012. kada je osvojila podršku 26,3 odsto birača, preneo je Rojters.
SPD je osvojio 30.5 odsto glasova, manje u odnosu na 39,1 odsto podrške, koju je imao 2012.
Za sada s ejoš ne zna da li je Stranka slobodnih demokrata (FDP), partner koga preferira CDU, uspela da osvoji projektovanih 12 odsto glasova kako bi zajedno mogle da formiraju većinu.
Ono što se zna jeste da vladajuća koalicija SPD-Zeleni nema neophodnu većinu jer su zeleni osvojili šest odsto glasova, što je mnogo manje u odnosu na 11,3, koliko su imali 2012.
Nacionalistička Alternativa za Nemačku (AfD) osvojila je 7,5 odsto glasova.
Glasanje u najmnogoljudnijoj nemačkoj pokrajini poslednji je i najveći test pred izbore za Bundestag u septembru, navodi Dojče vele. (Tanjug)
Šulc: Pobeđujemo i gubimo zajedno, sada da se zapitamo
BERLIN – Kandidat Socijaldemokratske partije Nemačke (SPD) za kancelara Martin Šulc izjavio je večeras, nakon poraza njegove stranke na regionalnim izborima u Severnoj Rajni-Vestfaliji od demohrišćana kancelarke Angele Merkel, da socijaldemokrate moraju da Nemačku „učine pravednijom zemljom i brane Evropu od populista”.
„Ovako – pobeđujemo zajedno i gubimo zajedno. Zbog ovih izbora bi trebalo da se zapitamo šta treba da promenimo ovde u Berlinu. Imamo 17.000 novih članova, ubedili smo gomilu ljudi da se ponovo vredi potruditi”, rekao je Šulc, prenosi Ansa. (Tanjug)

U Moskvi održan protest zbog odluke o rušenju zgrada
MOSKVA - Na hiljade ljudi je protestovalo ulicama Moskve u znak protesta zbog odluke gradskih vlasti da sruše niskospratne komplekse zgrada iz sovjetskog perioda, takozvane „hruščovke”.
Demonstranti, uglavnom mlađi ljudi i parovi srednjih godina, okupili su se u centru grada kako bi izrazili svoje protivljenje, preneo je AP.
Oni su nosili transparente na kojima je pisalo „Nema rušenja Ustava” i zastave svojih naselja uzvikujući „Ostavka”, što se odnosilo na gradonačelnika Moskve.
Gradske vlasti insistiraju na tome da komplekse zgrada treba srušiti jer su dotrajali i zastareli.
Policija procenjuje da je na protestu učestvovalo oko 5.000 ljudi, dok volonteri grupe „Beli brojač” procenjuju da je u protestu učešće uzelo preko 20.000 ljudi. (Tanjug)

Obaveštajni zvaničnici SAD skeptični zbog Kasperskog
VAŠINGTON - Najviši obaveštajni zvaničnici u su javno izrazili sumnju u globalnu firmu za sajber bezbednost, Kasperski laboratorije, zbog toga što ona svoje korene ima u Rusiji.
Šest najviših obaveštajnih zvaničnika rekli su na saslušanju u Senatu, da su zabrinuti zbog sveprisutnosti te firme, međutim, nisu naveli nikakvu konkretnu pretnju, prenosi AFP.
Na pitanje da li zna za neku bezbednosnu pretnju koju predstavlja Kasperski, vršilac dužnosti direktora Federalnog istražnog biroa (FBI) Endru Mekejb, rekao je da su veoma zabrinuti i fokusirani na Kasperski.
Direktor Odbrambene obaveštajne agencije, general-potpukovnik Vinsent Stjuart, rekao je da njegova agencija ne koristi proizvode kompanije Kasperski.
„Na našim mrežama nema softvera Kasperskog, koliko ja znam”, rekao je on dodavši da se izvođači radova agencije iz privatnog sektora takođe klone tog softvera.
Šef Nacionalne bezbednosne agencije (NSA) Majk Rodžers rekao je da je lično i direktno umešan u problem Kasperskog kao direktor NSA.
Kasperski je osnovao nekadašnji inženjer ruske vojske, Jevgenij Kasperski, 1997. godine.
Kompanija se brzo proširila na svetsko tržište, a 2015. godine imala je 3.600 zaposlenih, 400 miliona korisnika i prehod od 620 miliona američkih dolara, navodi se na sajtu kompanije.
Njihovi antivirusni programi redovno se rangiraju među pet najboljih za lične i poslovne potrebe, navodi AFP.
Međutim, zvaničnici SAD su izrazili sumnju u taj softver, zbog toga što je kompanija zaposlila osoblje, koje je navodno povezano sa ruskim obaveštajnim i bezbednosnim institucijama.
Neki su zabrinuti da Kasperski možda nudi ruskim obaveštajnim službama uvid u kompjutere korisnika.
Zvaničnici SAD su posebno zabrinuti da bi zbog toga strani hakeri mogli da upadnu u američku infrastrukturu, navodi AFP.
Kasperski demantuje bilo kakve veze sa vladom.
„Kompanija nikada nije, niti će, pomoći bilo kojoj vladi u svetu u vezi sa sajber špijunažom. Kompanija Kasperski veruje da je apsolutno neprihvatljivo da kompanija bude nepravedno optužena bez ikakvih čvrstih dokaza koji bi podržali te lažne navode”, piše u saopštenju.
Čak je i vlasnik kompanije na sajtu Reddit rekao da se ne slaže sa mišljenjem zvaničnika SAD i da mu je žao što oni, zbog političkih razloga, ne koriste najbolji softver na tržištu.
On se ponudio i da svedoči pred Senatom.
Navodi protiv kompanije Kasperski dolaze uoči povišene zabrinutosti SAD u vezi sa ruskim hakovanjem, kojima je, kako smatraju visoki zvaničnici obaveštajnih službi, direktno dirigovao predsednik Rusije Vladimir Putin, kako bi se umešao u prošlogodišnje predsedničke izbore u SAD.
Bivši oficir CIA Šon Kanuk, koji je bio prvi zvaničnik SAD za sajber probleme, rekao je da je zabrinutost zbog Kasperskog stigla od kongresmena koji ne razumeju da su kompanije sa kojima se takmiči Kasperski plaćene od vlade SAD da imaju direktan ulaz u njihove sisteme (tj. pristup korisnicima).
„To znači da svako kongresno pitanje oko skrivenih prilaza u proizvodima Kasperskog, pokazuje određenu naivnost, zbog toga što su mnogi klijenti Kasperskog platili za pun nadzor nad svojim mrežama”, rekao je Kanuk. (Tanjug)

EU o raketnoj probi Severne Koreje: Pretnja miru i stabilnosti
PEKING - Portparol EU saopštio je da je najnovija raketna proba Severne Koreje „pretnja međunarodnom miru i bezbednosti”.
„Ova i prethodne raketne probe predstavljaju pretnju međunarodnom miru i bezbednosti i dodatno pogoršavaju tenzije u regionu u vreme kada bi one trebalo da se smanjuju”, navodi se u saopštenju, prenosi AFP.
Italijanski premijer Paolo Đentiloni najavio je da će se na samitu G7, koji će se održati krajem meseca u Italiji, raspravljati o tome „kako se nositi” sa raketnim probama Severne Koreje.
Đentiloni je preporučio „čvrst odgovor” koji bi pre svega trebalo da bude ekonomske prirode i pozvao na diplomatski napor, pri čemu bi Italija mogla da igra važnu ulogu, jer predsedava Odborom za sankcije pri UN, prenosi AP.
Prema njegovim rečima, najnovija raketna proba ne sme da se shvati kao „lokalna bizarnost i neobičnost”, već kao ozbiljan problem za opštu stabilnost i bezbednost.
„Ubeđen sam da predstojeći samit može doprineti rešavanju tog problema”, rekao je Đentiloni.
Raketnu probu Severne Koreje osudila je i Francuska, koja je upozorila da je ta azijska zemlja ozbiljna pretnja opštoj sigurnosti, kao i da bi odmah trebalo da se povinuje međunarodnim obavezama, prenosi Rojters.
„Francuska je pozvala Severnu Koreju da se ponaša u skladu sa međunarodnim obavezama i odustane od svog nuklearnog i balističkog programa na kompletan, uverljiv i nepovratan način”, navodi se u saopštenju francuskog Ministarstva spoljnih poslova.
Ruski predsednik Vladimir Putin i predsednik Kine Sji Đinping izrazili su danas zabrinutost povodom rastućih tenzija na Korejskom poluostrvu nakon što je Severna Koreja rano jutros izvela najnoviju raketnu probu, rekao je Putinov portparol Dmitrij Peskov.
Putin i Sji, koji su se sastali na marginama međunarodnog foruma u Pekingu, „detaljno su razgovarali o situaciji na Korejskom poluostrvu i obe strane su izrazile zabrinutost zbog razvoja situacije i eskalacije tenzija”, rekao je Peskov novinarima, prenosi AFP.
Kinesko Ministarstvo spoljnih poslova izrazilo je protivljenje raketnim probama severne Koreje i pozvalo sve strane da se uzdrže.
U saopštenju Ministarstva navodi se da je situacija na Korejskom poluostrvu „složena i osetljiva”, kao i da sve strane ne bi trebalo da čine ništa što bi povećalo tenzije u regionu, prenosi AP.
Japanski ministar spoljnih poslova Fumio Kišida izjavio je da se sa južnokorejskim kolegom složio da je dijalog važan za rešavanje problema, kao i da Kina ima važnu ulogu u rešavanju tog problema.
Prema njegovim rečima, međunarodna zajednica bi kao prioritetni napor trebalo da odredi sprovođenje postojećih rezolucija SB UN koje bi strože trebalo da brane raketne i nuklearne probe.
Severna Koreja je jutros ispalila neidentifikovani projektil iz regiona u blizini svoje zapadne obale, a za sada nije jasno o kakvoj vrsti projektila se radi, naveo je zvaničnik južnokorejske vojske, prenosi Rojters. (Tanjug)
Severna Koreja otvorena za razgovore sa SAD, ali pod uslovima
PEKING - Predstavnica severnokorejskog Ministarstva spoljnih poslova, zadužena za odnose sa Severnom Amerikom, Čoe Son Hui izjavila je da bi Pjongjang mogao da se sastane sa administracijom američkog predsednika Donalda Trampa radi pregovora „ukoliko se postave uslovi”.
Ona nije precizirala koji bi to uslovi mogli da budu, ali njen komentar je povećao mogućnost da se Severna Koreja i SAD vrate pregovaračkom procesu, prvi put nakon 2008. godine, kada su propali pregovori šest zemalja o niklearnom programu Pjongjanga, prenosi Rojters.
Američki predsednik Donald Tramp je nedavno „otvorio vrata” pregovorima, kada je rekao da bi bio „počastvovan” da se sretne sa severnokorejskim liderom Kim Džong Unom. (Tanjug)

Makron: Francuska će opet pisati slavnu istoriju
Inauguracijom u zlatnoj dvorani Jelisejske palate, Francuzi su danas i zvanično dobili novog predsednika. Nakon što je predsednik ustavnog suda i bivši premijer Loran Fabijus pročitao rezultate izbora održanih 7. maja, Emanuel Makron postao je najmlađi predsednik kojeg je Francuska ikada imala. Tridesetdevetogodišnji proevropski bivši bankar dužnost je preuzeo od Fransoa Olanda, svog nekadašnjeg učitelja u čijoj vladi je bio ekonomski savetnik, a potom i ministar ekonomije.

(Foto Rojters)
Oland, koji je odustao od kandidature za drugi mandat zbog neslavne petogodišnje vladavine, Makronu je uručio nuklearne kodove i uputio ga u državne tajne. Nakon što su njih dvojica razgovarali u četiri oka gotovo sat i po, duže nego što je to protokol predviđa prilikom primopredaje predsedničke dužnosti kada razgovor traje najviše pola sata, sada već bivši šef Oland, mahnuo je i napustio palatu.  
Makronov prvi govor u novoj ulozi pratio je data predizborna obećanja i nadahnuto obraćanje pristalicama u dvorištu Luvra u pobedničkoj izbornoj noći. Pred zvanicama i televizijskim kamerama u zlatnoj dvorani Makron je istakao da će EU za njegovog mandata biti „reformisana i obnovljena”, kao i da će raditi na prevazilaženju podela u francuskom društvu. 

(Foto Rojters)
Makron je, prenela je zapadna štampa, podvukao da je odgovornost koja mu je poverena za njega velika čast jer je svetu i Evropi francuska potrebnija nego ikada.
„Potrebna im je Francuska koja ume da osmisli budućnost”, rekao je novi predsednik koji će se, prenosi Bi-Bi-Si, rukovoditi prema zahtevu da se Francuzima vrati poverenje u sebe same.
„Ponovo možemo ispisati jednu od najlepših stranica naše istorije. Već večeras krećem na posao”, poručio je mladi centrista.
Nakon nadahnutog i optimističnog govora punog nade i poziva na zajedništvo, novom šefu Jeliseja ukazane su vojne počasti uz zvuke francuske himne, a potom je topovska paljba odjeknula 21 put Makronu u čast, koji je, kako protokol nalaže, zatim posetio Spomenik Neznanom junaku i parisku skupštinu.
Zapadna štampa osvrnula se i na to kako je ovom prilikom bila obučena njegova supruga Brižit Tronje koja je, napominju, francuska najstarija prva dama – 24 godine starija od predsednika.

                                  (Foto Rojters)
„Gardijan” tako podvlači crtu između njenog svetlo plavog kompleta i gotovo identične boje haljine koju je Melanija Tramp nosila u januaru, kada je Donald Tramp svečanom zakletvom postao američki predsednik. 
Mediji, istina više kao dobar znak, navode da je novi predsednik na svojoj inauguraciji obukao odelo od skromnih 450 dolara. Tako „Rojters” ocenjuje da je reč o njegovom pokušaju da se distancira od političara koji mnogo troše.

(Foto Rojters)
Prisetimo se da je Nikola Sarkozi zbog luksuznog stila imao nadimak „zvec-zvec predsednik”, dok je Oland koji je sebe predstavljao kao skromnog i „normalnog” trpeo kritike javnosti jer je svog frizera plaćao 10.000 evra mesečno.
Naime, ako namerava da ispuni predizborna obećanja i ne doživi sudbinu svojih prethodnika, Makron će morati da bude štedljiv i kreativan i odmah se prihvati posla. Stoga će se već danas naći u Berlinu gde će se rukovati s nemačkom kancelarkom Angelom Merkel, a do kraja nedelje bi trebalo da poseti francuske snage u Maliju.

(Foto Rojters)

Iz muzeja u Lionu ukradena kruna sa oko 1.800 dragulja
PARIZ - Kruna iz 19. veka, sa oko 1.800 dragulja ukradena je iz Muzeja religiozne umetnosti u Lionu u centralnoj Francuskoj, saopštili su predstavnici muzeja. Kako se navodi, lopovi su u petak uveče provalili u muzej i uspeli da savladaju sofisticirani bezbednosni sistem, kao i da ukradu centralni primerak kolekcije - krunu sa 1.791 komada dragog kamenja i biserima, prenosi AFP.
Vrednost ukradene krune prelazi milion evra, a svaki dragulj u kruni pažljivo je popisan prošle godine, što će pomoći u potrazi za kradljivcima. Osim krune, lopovi su ukrali još dva predmeta stalne postavke - prsten i pehar. Dok traje istraga, muzej će biti zatvoren za posetioce. (Tanjug)

Bliski susreti ruskih i američkih aviona iznad Crnog mora
NjUJORK - Ruski lovački avion proleteo je neposredno pored višenamenskog pomorskog aviona Mornarice SAD iznad Crnog mora, što je drugi incident ove vrste koji se dogodio ove nedelje, prenosi američki Foks njuz, citirajući jednog bezbednosnog zvaničnika SAD.
Incident se dogodio u petak ujutru, iznad severnog dela Crnog mora, 160 kilometara od Krima, prenosi TASS. Pentagon je povećao broj izviđačkih misija iznad krima, nakon što je Rusija 2014. godine aneksirala Krim.

Američki patrolni avion "orion" (Foto Sputnjik)
Sličan incident dogodio se u utorak, kada je naoružani ruski lovački avion proleteo na sedam metara od identičnog aviona Mornarice SAD, koji je bio uključen u incident koji se dogodio u petak.
Američki avion je „sprovodio rutinske operacije u međunarodnom vazdušnom prostoru”, rekla je portparolka mornaričkih snaga SAD u Evropi, Pamela Kunze. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Voz ispao iz šina u Grčkoj, najmanje troje mrtvih
SOLUN - Voz je udario u kuću nakon što je iskočio iz šina u blizini Soluna, i tom prilikom poginulo je troje ljudi, a teško povređeno je još dvoje, saopštila je danas železnička kompanija TrainOSE.
TrainOSE je isprva prijavila četiri žrtve, kao i da je pet ljudi pretrpelo teške povrede, prenosi AFP.
Potom je javljeno da je dvoje ljudi umrlo, ali je jedan od povređenih podlegao povredama nakon te objave.
Kompanija nije identifikovala žrtve, ali je saopštila da je mašinovođa jedan od povređenih.
Voz je ispao iz šina, kao i svih pet vagona, a potom udario u kuću u neposrednoj blizini pruge.
Mladić (24) koji živi u pogođenoj kući rekao je novinarima da je uspeo da skoči sa balkona i tako se spase, nekoliko momenata pred udar.
Većina od 70 putnika bezbedno je evakuisana unutar tri sata od nesreće, koja se dogodila u blizini stanice Adendro, 40 kilometara od Soluna.
Regionalna zvaničnica, Vula Patulidu, rekla je da je moguće da je voz išao prebrzo.
Fotografije pokazuju da se makar jedan vagon prevrnuo.
Viši zvaničnik nacionalnih železnica, koji se pojavio na licu mesta, rekao je da nisu prijavljeni problemi ili incidenti na tom delu pruge, javlja AFP. (Tanjug)

Severna Koreja ispalila raketu u Japansko more
SEUL - Severna Koreja je ispalila neidentifikovani projektil iz regiona u blizini svoje zapadne obale, saopštila je južnokorejska vojska. Za sada nije jasno o kakvoj vrsti projektila se radi, naveo je zvaničnik južnokorejske vojske, prenosi Rojters. Južnokorejska agencija Jonhap je izvestila da se po svemu sudeći radio balističkoj raketi.
Lansiranje je izvedeno u regionu Kusong, lociranom severozapadno od Pjongjanga, u oblasti gde je Severna Koreja ranije testirala raketu srednjeg dometa koju, kako se veruje, razvija. Američka pacifička komanda potvrdila je da je Severna Koreja izvela još jednu raketnu probu blizu Kusonga, kao i da je raketa pala u Japansko more. Raketa je dostigla visinu od 2.000 kilometara i letela je 30 minuta pre nego što je pala u more između Severne Koreje i Japana.
Američki predsednik Donald Tramp ne može da zamisli da je Rusija „zadovoljna” sa poslednjim raketnim testiranjem Severne Koreje, jer je raketa pala bliže Rusiji nego Japanu, saopštila je Bela kuća. „Sa projektilom koji je tako blizu ruskom tlu, u stvari bliže Rusiji nego Japanu, predsednik ne može da zamisli da je Rusija zadovoljna”, navodi se u saopštenju, prenosi Rojters.
Kako se navodi, lansiranje rakete je poslužilo kao poziv za sve države da uvedu strože sankcije prema Severnoj Koreji, a američko Ministarstvo finansija razmatra sva raspoloživa sredstva za uskraćivanje svih pristupa međunarodnim finansijskim sistemima toj državi. Kina je pozvala na uzdržanost, i sve strane da ne čine ništa što bi povećalo tenzije, nakon što je Severna Koreja lansirala balističku raketu.
„Relevantne rezolucije Saveta bezbednosti jasno su odredile pravila o severnokorejskom korišćenju tehnologija balističkih raketa. Kina se protivi relevantnim aktivnostima Severne Koreje koji su u suprotnosti sa rezolucijama Saveta bezbednosti”, navodi se u saopštenju kineskog Ministarstva spoljnih poslova dostavljenom Rojtersu.

Kim Džong Un sa pripadnicima armije, fotografija koju je korejska agencija KCNA objavila u subotu (Foto Rojters/KCNA) 
Ministarstvo je dodalo i da je trenutna situacija na poluostrvu složena i osetljiva, kao i da bi sve strane trebale da se uzdrže i ne čine ništa što bi dalje pogoršalo regionalne tenzije. Japanski premijer Šinzo Abe kazao je da su ministri spoljnih poslova Japana i Južne Koreje telefonom razgovarali o najnovijim raketnim probama Severne Koreje, kao i da je savetnik za bezbednost Japana razgovarao sa svojim američkim kolegom.
„Nastavićemo da blisko sarađujemo sa SAD i Južnom Korejom, kao odgovor na situaciju sa Severnom Korejom”, rekao je Abe. Novoizabrani predsednik Južne Koreje Mun Džae In najoštrije je osudio najnoviju raketnu probu Severne Koreje koja predstavlja „jasno kršenje” rezolucija SB UN.
Mun koji je prvi put predsedavao južnokorejskim Savetom za nacionalnu bezbednost, održanu povodom raketne probe, rekao je da žali zbog najnovije provokacije Pjongjanga koja se dogodila svega nekoliko dana nakon izbora nove južnokorejske administracije.
„Predsednik je kazao da Južna Koreja ostaje otvorena za mogućnost dijaloga sa Severnom Korejom, a to će biti moguće samo ako Severna Koreja promeni stav”, rekao je portparol predsednika. (Tanjug)
Raketa nije ugrozila Rusiju
MOSKVA - Balistička raketa koju je Severna Koreja ispalila nije predstavljala pretnju po Rusiju, jer je sletela oko 500 kilometara od ruske granice, saopštilo je rusko Ministarstvo odbrane, nakon što je Vašington ocenio da bi Moskva trebalo da bude ljuta zbog najnovije raketne probe Pjongjanga.
„Ruski sistemi za upozoravanje na raketni napad pratili su balističku metu tokom njenog 23-minutnog leta sve dok nije sletela u središnji deo Japanskog mora (oko 500 kilometara od ruske teritorije)”, navodi se u saopštenju, prenosi AFP pozivajući se na ruske državne agencije. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…


  </body>
 </text>
</TEI>