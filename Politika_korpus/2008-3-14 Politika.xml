<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Udesetostručen životni vek
Ne morate da trljate oči i da u neverici nekoliko puta čitate naslov: sve što piše doslovce je tačno! Uz malu začkoljicu: ne tiče se ljudi, već pekarskog kvasca. Dovoljno je da se setite čuvene krilatice „Nikad ne reci nikad”, ko zna šta će jednog dana molekularni biolozi umeti da urade.
Do sada niko nije, međutim, toliko produžio životni vek ma kojeg živog stvora, svejedno koliko je jednostavan ili složen!
Merimo li čovekovom vremenskom skalom, pomenuto veomo prosto stvorenjce u stanju su da požive 800 godina, a da se ne ispolje ikakve propratne smetnje! U stvarnosti kvasci uobičajeno pretraju jednu sedmicu, što znači da će u izmenjenom vidu opstati – deset puta duže.
Biolozi na Univerzitetu Južna Kalifornija (SAD) istovremeno su osiromašili ishranu i izmenili dva gena načinivši korak ka nadziranju i preživljavanja i zdravlja, i to u osnovnoj jedinici svih živih bića – ćeliji. Udarili smo temelje ponovnom programiranju zdravog života, objašnjava Volter Longo koji je predvodio istraživanje, protumačeno u časopisu „Genetika”.
U sličnom proučavanju u “Časopisu ćelijske biologije” nešto ranije ista družina pokazala je da su genetske promene na istom mikroorganizmu usporile starenje. Šta su istraživači izveli?
Narodski rečeno, jednim udarcem ubili su dve muve: smanjili su kalorije i uspavali dva gena – RAS2 i SCH9 koji potpomažu starenje u kvascu i bujanje raka kod ljudi.
I pre godine dotični tim je obelodanio u veoma uglednom časopisu „Ćelija” da je upetostručio trajanje preživljavanja.
Nacionalni institut za starenje podržava ova traganja u nastojanju da ljudi duže žive u dobrom zdravlju, očekujući novu vrsta lekova koji će oponašati maločas dočarane postupke. Pekarski kvasac jedan je od najpodesnijih i najproučavanijih organizama i molekularno i genetski. Uprkos svojoj jednostavnosti, poslužio je otkriću nekih od najvažnijih gena i staza starenja i obolevanja miševa i drugih sisara.
Na izmaku minule godine, opet u časopisu „Ćelija”, saradnici Valtera Longa su potnako obrazložili kako su menjanjem gena (mutacija) omogućili miševima da žive gotovo trećinu duže (30 odsto), zaštitivši ih od sračanih i koštanih boljki bez ikakvih usputnih tegoba. Najavili su da će malene glodare i ubuduće imati u žiži svojih ispitivanja, a uporedo će započeti da izučavaju žitenje Ekvadora kod kojih se javljaju slične e mene kao u kvascu.
Stanovnici s dve ovakve genetske izmene su veoma niskog stasa, a prate ih još neke nedaće. Upravo smo razotkrili srodnike samo u jednom umnožavanju koje je, očigledno, prirodno, naglašava Valter Longo. Nadamo se proređivanju slučajeva obolevanja i produženju preživljavanja. Uprkos tome, duži životni vek življa u ovoj južnoameričkoj zemlji može da bude propraćen ozbiljnim usporenjem rasta i ostalim zdravstvenih nevoljama.
Još jedno zapaženo dostignuće ostvarili su istražvači sa Univerziteta Južna Kalifornija: osmislili su uzorak kvasca za neizlečivo ljudsko obolenje, Verner-Blumov sindrom, koji uzrokuje prerano starenje, povećava učestalost raka i, po svemu sudeći, usmrćuje obolele. Istovetna promena koja igra ključnu ulogu u udesetostručenju trajanja kvasca preokreće prevremeno starenje!
Zato je Valter Longo predložio da se ispita kako insulin hormona rasta (IGF-1) deluje na ove bolesnike.
U najnovijem naučnom članku u „Genetici” obelodanjeno je naveliko preklapanje između gena koji su prethodno upleteni u usmerevanje životnog veka kvasca i sisara i sabraće koja uključene u produženje preživljavanja izazvanog nadgledanim gladovanjem. Otkriveni su mnogi važni igrači umešani u učinak nastao umanjenjem utroška kalorija, ali nisu svi.
Odavno je poznato da izgladnjivanje koristi produžavanju života i opadanju bolesti od kvasca do miša. Naučnici veruju, naime, da oskudica u hranljivim sastojcima uvodi organizme u svojevrsno stanje samodrožavanja, preusmeravajući energiju neophodnu rastu i razmnožavanju u usporavanje starenja sve dok ponovo ne počnu da se uobičajeno hrane i množe.
U međuvremenu su drugi istraživači to proveravali na primatima i, čak, ljudima.

Pamćenje na bockanje
Iznenađujući i neočekivani učinci, opisani u časopisu „Godišnjaci neurologije“, podstakli su kanadski tim neurologa da pokrene novi opit dubinskog podsticanja mozga (deeep-brain stimulation, DBS) kod obolelih u ranom razdoblju Alchajmerove bolesti. Troje već imaju ugrađene elektrode, kaže neurohirurg Andres Lozano sa Univerziteta u Torontu: „Čini se da je zahvat bezbedan, a rezultati obećavaju.“
U toku ogleda (DBS) elektroda tanka kao vlas kose, s četiri dodirne tačke, postavi se u tačno određeno moždano podrućje. Svaki dodir odvojeno se može nadraživati različitim učestalostima (frekvencije) električne struje ili se isključiti, i sve to daljinskim upravljanjem. Slabašne struje treba da uključe naročita nervna kola u mozgu koja podbacuju kod određenih poremećaja. Postupak se najčešće koristi u lečenju Parkinsonovog obolenja, mada su proteklih godina neurohirurzi pokušavali da leče pihijatrijske smetnje, uključujuči potištenost i opsesivno-kompulzivni poremećaj.
Pedesetogodišnji bolesnik opisan u naučnom članku bio je prvi na kojem je primenjena DBS radi lečenja gojaznosti još 2003. godine. Imao je oko 190 kilograma, težina mu je ugrožavala život, a nisu delovali drugi oblici lečenja. Hirurzi su odlučili da elektrode postave u hipotalamus, deo mozga veličine badema odmah iznad baze, pošto stimulisanje ove oblasti kod životinja može uticati na količinu hrane koju žele da pojedu. U prošlosti su neurohirurzi probali da leče gojaznost uklanjanje delova hipotalamusa.
Prozor u nervno kolo
Andres Lozano se iznenadio kada je oboleli u toku probnog draženja mozga u operacionoj sali izjavio da ima jak osećaj već viđenog. Bilo je to prijatno sećanje: prizor u parku sa prijateljima pre 30 godina. Što je struja bila jača, to su se više javljale pojedinosti.
Prizivanje pamćenja podsticanjem mozga nije neuobičajeno, ali je pažnju istraživača pobudilo to što su događaj pokrenule elektrode u hipotalamusu.
U mnoštvu neuropsiholoških ispitivanja izvršenih pre i posle operacije, istraživači su uočili da je pacijentov opšti mentalni učinak ostao u osnovi nepromenjen. Međutim, učinak u proverama složenog pamćenja, koji obuhvataju tumačenje i pamćenje parova reči, vidno se poboljšao kada su elektrode bile uključene. Testovi su tako osmišljeni da ni ispitivani, ni izvođač nisu znali da li je mozak nadraživan ili nije.
Odranije se smatralo se da je osobit vid poboljšanja pamćenja povezan sa oblašću koja se zove hipokampus. Kada su istraživači pogledali mozak dotičnog koristeći elektroencefalografiju, zapazili su da je električna stimulacija uzbudila područje oko hipokampusa. Ponuđeno je objašnjenje: elektrode nenamerno podstrekavaju snop narva poznat kao forniks, koji prolazi kroz hipotalamus na putu ka hipokampusu.
Hipotalamus obavlja mnoštvo zadataka, i tu se mnogo toga zbiva, objašnjava Andres Lozano. Zbog toga u operacionoj sali ispitujemo učinak stimulacije svake tačke dodira redom – ako se desi nešto nepoželjno, jednostavno ih možemo ponovo isključiti. Neočekivana sporedna posledica na pamćenje predstavlja, u suštini, pozitivnan ishod.
Iako je ovo proučavanje samo jednog obolelog, kanadski neurohirurg ističe da je saznanje veoma važno. Prvi put imamo prozor u nervno strujno kolo pamćenja kod ljudi – a o tome se vrlo malo zna – kojem možemo pristupiti i menjati ga.
Zaboravljena gojaznost
U martu 2007. Andres Lozano je započeo probno izučavanje da bi saznao da li bi takva stimulacija mogla pomoći da se poboljša posrnulo pamćenje obolelih od Alchajmerove bolesti, pre nego što ona toliko uznapreduje i uništi pomenuta nervna kola. Ako se postupak pokaže bezbednim na šest ispitanika, započeće veliko međunarodno istraživanje da bi se podrobno proučila delotvornost.
Veoma je uzbudljivo, a nikada pre nije rađeno, tumači Ričard Henson, stručnjak za ljudsko pamćenje na Univerzitetu u Kembridžu (Velika Britanija). Ovo je jedan od retkih slučajeva kada je neophodno podsticati hipotalamus iz medicinskih razloga, a govori nam ponešto i kako izgleda nervni tok uključen u učenje.
To je zanimljiv primer neočekivanog otkrića koje će početi da nam ukazuje kako različite oblasti mozga da budu proverene dubokim nervnim podstrekavanjem (DBS), naglašava neurolog Helen Mejberg sa Ejmory univerziteta u Atlanti (SAD). Nagovešćuje da je pomoću podsticanja elektrodama u dubinu moguće poboljšati delotvornost mozga, a ne samo preokreti nenormalno ponašanje, što će pokrenuti sijaset rasprava među naučnicima i etičarima.
Manje je jasno da li će se postupak (DBS) pokazati korisnim u slučaju gojaznosti, kao što je u početku očekivano. Prvoispitani, zaista, oseća da mu je apetit smanjen kada su elektrode uključene, ali nije izgubio na težini pošto ih isključi kad želi da jede.    
--------------------------------------------------------
Ispitanik budan
Elektrode se ubacuju u mozak pod lokalnom anstezijom, tako da je ispitanik budan a odziv se posmatra na monitoru. Strujni nadražaj se propušta kroz iglice iz svojevrsnog pejsmejkera prikaćenog za grudi koji se, inače, koristi više od decenije u lečenju nekontrolisane drhtavice (tremor), a odskora i Parkinsonove bolesti, hroničnog bola i potištenosti (depresija).
Propratne posledice obuhvataju bezvoljnost (apatija), priviđanje (halucinacija), potištenost i, čak, nedodoljivu potrebu za kockom (komupulzivna) – ali sve se ispoljavaju privremeno.

Iznad svih podela – poštovanje sistema
Demokratija polako postaje omiljena igra u Srba. Evo, naime, već treću vladu menjamo izborima, dok smo u prošlosti veoma često bili skloni da raznorazne vlasti teramo motkama, ako nam se nije sviđalo kuda nas to vode naši glavari. No, Srbija se odavno umorila od raznoraznih revolucija i prevrata, pa je konačno shvatila da će do najboljeg rešenja doći tako što će vlast birati olovkama i listićima, uz mogućnost da je opet nanovo promeni, ako se pokaže da je izbor loš. Postupak Vojislava Koštunice za razrešenje političke krize u državi raspisivanjem novih parlamentarnih izbora nije bio jedini mogući, ali je jedini bio častan, pošten i legitiman, dok bi sve ostalo predstavljalo produžavanje agonije i mlaćenje prazne slame. Konačno smo se setili da „mandat treba vratiti narodu”, nakon što smo mnogo puta od naroda samo uzimali, ništa mu ne vraćajući.
No, raspisivanje parlamentarnih izbora u trenutku krize ima još jedan naročit značaj. Ono svedoči o visokoj demokratskoj svesti i odgovornosti političke elite, koja je shvatila da se državom ne može upravljati kao privatnim preduzećem i da je država nešto više od upravnih odbora i raznoraznih sinekura. Svašta se može prigovoriti političkoj eliti u Srbiji, ali joj se nakon subotnjeg „preloma” ne može prigovoriti da koči demokratske procese i od Srbije pravi Severnu Koreju. Na kraju krajeva, kada se više nisu mogli složiti ni u čemu, predsednik i premijer su se složili da treba izaći na birališta. Srpska politička elita je konačno shvatila da izbori nisu sredstvo slabljenja države, već sredstvo njenog jačanja, tako što će se na njima rešiti pitanje političkog legitimiteta, pa će onaj koji na izborima pobedi moći bez bilo kakvog zazora čvrsto da vodi državu i da donosi potrebne odluke. Stoga je i većina stranaka pozdravila raspisivanje parlamentarnih izbora, dok su jedino socijalisti, zabrinuti za sopstveni cenzus, ostali u staroj političkoj matrici tumačeći nam da izbori u trenutku krize moraju predstavljati potop za Srbiju. Možda za njih, ali ne i za Srbiju.
Naime, dobro organizovan, pošten i od svih priznat demokratski proces možda je jedina šansa da Srbija, duboko podeljena, izbegne svoju „ukrajinizaciju” ili „gruzinijaciju”, koje su nam se ionako često dešavale devedesetih godina, kada su se na ulicama u centru Beograda tukli mitingaši i kontramitingaši, sa transparentima i pištaljkama. Stabilan demokratski izborni proces, u kome će se građanima omogućiti da kažu koga i kako hoće, jedini je način da se politika zadrži u institucijama, ne prelivajući se na ulice, gde bi se „zapadni” i „istočni” Srbi tukli za tuđ račun, iz čega ne bi moglo proizići ništa dobroga za društvo i za državu. Srbija će se najbolje boriti za svoje državne interese, pa i za Kosmet, tako što će na predstojećim parlamentarnim izborima pokazati demokratsku zrelost uvećavajući veoma visok demokratski kredit kojim raspolažemo, a koji je zarađen na besprekorno održanim predsedničkim izborima, kao i na nekoliko poslednjih parlamentarnih izbornih ciklusa. Naravno, demokratija nam nije potreba samo da bismo se hvalili koliko smo tobož kulturni i napredni, već zbog državnog i institucionalnog jedinstva, kao i zbog toga da bismo demokratskim procesom, uz saradnju građana, došli do efikasnih i stabilnih političkih rešenja onih problema koji Srbiju u ovome momentu muče. Ko god da pobedi na predstojećim parlamentarnim izborima, „zapadnjaci” ili „istočnjaci”, preuzeće odgovornost za vođenje države, njene spoljne politike i ekonomije, a bilo ko od njih ko Srbiji ne donese vidljiv boljitak biće smenjen već na nekim sledećim izborima. Demokratski izbori su tako sredstvo „počišćavanja” političke elite i – ako nam je dozvoljeno da koristimo sportske metafore – selektiranja najboljih „igrača” koji će državi donositi političke pobede. U protivnom biće nezadovoljni navijači, odnosno prosti građani, a naš „politički fudbal” biće sličan onom realnom koji trenutno grca u problemima i sa blokiranim institucijama, gde se još samo po ulicama jure raznorazni klanovi.
istraživač-saradnik u Institutu društvenih nauka u Beogradu

Biznis kao i svaki drugi?
Otkako je sveta i veka,to se praktikuje na svim meridijanima. Danas je malo gde legalizovano, ali je svugde tolerisano. „Najstariji zanat” ne bi bio to što jeste – postojana profesija – da za njim uvek nije postojala potražnja. Po pravilu je kriminal, ali ponegde i moderno vođen posao.
Povod za ovu priču o seksu kao biznisu je najnovija američka afera, u kojoj je Eliot Spicer (48), do prekjuče guverner Njujorka, inače poznati zagovornik oštre borbe protiv prostitucije i nemorala, identifikovan kao korisnik jedne elitne agencije za „poslovnu pratnju”, što je svugde eufemizam (prikladna reč za nešto neprikladno), za pružanje seksualnih usluga.
Razume se, bio je prinuđen da ekspresno demisionira sa položaja koji je odskočna daska za visoke ešalone američke politike. Cinici su tim povodom konstatovali da nije iznenađenje što je bio mušterija, nego što je dozvolio da bude uhvaćen – jer, kažu, 99 odsto prođe bez toga.
Nije vest ni to što postoji tržište seksa u Americi – ono je veliko, dobro razrađeno i samo u delovima Nevade legalno. Vest je kako je, na ovom primeru, još biblijsko zanimanje uvedeno u 21. vek.
Spic je bio klijent „Emperor klaba” koji je na svojoj veb-stranici, zatvorenoj kad je puk’o skandal, sebe opisivao kao „najpoželjniji međunarodni servis socijalnog upoznavanja za one koji su navikli na perfekciju”. Za gospodu čiji su standardi izuzetni, u ponudi su bile manekenke, pobednice konkursa lepote i briljantne studentkinje i one koje su diplomirale i one koje su već napravile karijeru (u finansijama, umetnosti, medijima...). Uz napomenu da su „svi randevui pojedinačno udešeni da izađu u susret specifičnim potrebama i posebnim prilikama”.
„Perfekcija” je imala i odgovarajuću cenu: od 1.500 dolara na sat, pa do 35.000 za dan, kad je u pitanju pratilja sa visokim rejtingom (koji se meri dijamantima, od jedan do sedam).
„To može biti najstariji zanat, ali cene odslikavaju nove realnosti bogatstva”, ocena je koju je ovim povodom dao uvaženi „Vol strit džornal”. Na poslovnu stranu ovog u suštini političkog skandala ukazivale su i druge publikacije koje čita poslovna elita. I kao da su svi impresionirani modernim komunikacionim i marketinškim tehnikama koje je primenio „Emperor” (carski) klub da bi biznis proširio od Njujorka, preko još nekoliko američkih metropola, pa do Londona i Pariza, koristeći prvi postulat globalizacije: da nema granica.
Sastanci su zakazivani elektronskom poštom, kontakti potom održavani SMS-om, plaćano elektronskim transakcijama... Nuđene su, kao u automobilskoj industriji, i opcije „kupovine” ili „lizinga”. Sve to je omogućilo da celo poslovanje bude efikasnije, da se stvori „brend”, baza lojalnih klijenata i, naravno, solidan profit.
Da, ali mora li ovaj biznis da večito bude sa druge strane zakona? Očigledno je, naime, da prohibicija ne funkcioniše, kao što je nedelotvoran i sistem po kojem se davaoci seksualnih usluga mnogo rigoroznije gone i kažnjavaju od korisnika. Pa zašto onda sve ne učiniti legalnim – i bezbednim? Makar na višim nivoima, jer, prema nedavnim istraživanjima, znatan postotak superbogatih koristi „pratnju”: od 661 anketiranog menadžera, koji putuju privatnim avionima, 34 odsto muškaraca i 20 odsto žena je potvrdilo da je plaćalo seks.
„Dvoje odraslih ulaze u sobu, dogovore se o ceni, i usledi seks. Da li je iko od njih prekršio zakon? Zdrav razum sugeriše da seks nije nezakonit po sebi, dok činjenica da je novac prešao iz ruke u ruku ne pretvara jedan privatan čin u društvenu napast. Ako su se obe strane saglasile, teško je reći da je bilo koja od njih žrtva. Ali prostitucija je retko tretirana kao svaka druga transakcija ili kao običan kriminal: najstarija profesija je i najstariji izgovor za žestoko moralisanje i donošenje nerealnih zakona...”
Gornji pasus je iz londonskog „Ekonomista”, stare publikacije koja zagovara liberalni kapitalizam i konzervativne vrednosti. „Ekonomist” nije, istina, predložio legalizaciju, ali je podsetio na hipokriziju.
Na tekst o modernom biznis-aspektu „afere Spicer”, koji je objavio „Fajnenšel tajms”, među komentarima čitalaca na internet-sajtu lista javila se i jedna upućena poslenica profesije, izvesna gospođica Ava Ksijan iz Njujorka, koja je, kao insajder, pružila autentičan uvid u prirodu posla:
„Kao profesionalna pratilja, najveći deo vremena provodim obučena. Kad muškarac plati 1.000 dolara za sat ili više vašeg vremena, to obično nije za seks (stvarni seks traje možda 15 minuta, mada će mnogi platiti za puna četiri sata mog vremena). Ono što je moje iskustvo, to je da muškarci pre svega traže društvo i uvažavanje...”
Spicer je ostavku podneo za govornicom pored koje je bila njegova supruga. Ona valjda zna da li je – i koliko gospođica Ksijan u pravu...

Zvezdina bitka za finale
Crvena zvezda se neočekivano našla u polufinalu Kupa Evropske odbojkaške konfederacije (CEV), ali neće biti preveliko iznenađenje ako načini i korak dalje. To je juče, na susretu s novinarima u beogradskom hotelu „M” nagovestio i trener njenog protivnika Le Kanea iz Francuske Mladen Kašić, nekadašnji igrač zagrebačke Mladosti:
– Imali smo sreću da za protivnika u polufinalu dobijemo Crvenu zvezdu. Ali, verovatno i u Zvezdi misle da su imali sreću što će igrati s nama.
Odbojkašice „crveno-belih” su se već popele vrlo visoko, ali niko ne zna koliki je njihov domet. Imaju ubedljivo najmlađu ekipu i na koju će stranu da ih odvede ta njihova mladost zaista je teško da se predvidi. Sigurno je samo da se od njih ne traži ništa sem da – igraju. Vrlo je važno da neiskusan tim ne bude sputan velikim rezultatskim očekivanjima.
– Crvena zvezda će igrati hrabro. Nadam se da će da obraduje sve one koji je podržavaju, – najavio je njen trener Ratko Pavličević.
Reprezentativka Ivana Nešović, kapiten ove Zvezdine generacije, ne preti protivnicima, ali uopšte nije pesimista:
– Verujem da možemo ravnopravno da se borimo s ovim velikim ekipama. Veoma je značajno za nas što ćemo igrati bez ikakvog opterećenja.
Le Kane dobro gura ove sezone na sva tri fronta. Pored polufinala Kupa CEV stigao je i među četiri najbolje ekipe u Kupu Francuske, a u državnom prvenstvu zauzima četvrto mesto, koje mu otvara lepe mogućnosti.
– Nismo očekivale da ćemo se naći na fajnal-foru u Kupu CEV. Nadam se da ćemo biti te sreće da uđemo u finale, – rekla je Čehinja Andrea Ziglova, kapiten ekipe u kojoj igraju dve Srpkinje (Vesna Jovanović i Brankica Nikić) i po jedna Hrvatica, Albanka i Mađarica.
U Crvenoj zvezdi nema strankinja. Na to je posebno ukazao trener Le Kanea Kašić. Za Francusku je, po njegovom tvrđenju, pravo čudo kako mlada ekipa i to bez pojačanja iz inostranstva može tako dobro da igra i daleko da stigne. Francuskinjama nedostaju visoke igračice i njihovi klubovi ne mogu da se oslone na svoje snage.
I drugi polufinalni susret biće okršaj ekipe sastavljene od domaćih igračica i prave legije strankinja. Skavolini iz Pezara je pre dve godine osvojio Kup CEV i ima odbojkašice i iz Južne Amerike.
– Moramo dobro da igramo, jer ćemo u protivnom da poništimo sve ono što smo uradili u ovoj sezoni, – ne zavarava se trenutno prvim mestom u italijanskoj ligi i odličnom formom u nacionalnom kupu i na međunarodnoj sceni trener Anđelo Verčezi. – Moguće je da u Beogradu ostanemo bez trofeja, što, naravno, ne bi bilo dobro za nas. 
Kapiten italijanskog predstavnika Argentinka Karolina Kostagrande hvali i protivnice:
– Sigurno će biti sjajna odbojka. Zato pozivam publiku da navija za sve nas.
Samorodok je sastavljen isključivo od Ruskinja, a zanimljiv je po tome što dolazi s Dalekog istoka. Trener Sergej Novikov je ovako u najkraćem predstavio svoj klub:
– Kada smo se plasirali u evropski kup mnogima se to nije dopalo zbog dugog putovanja na istok. Naše odbojkašice su se, međutim, privikle na to. Iz Habarovska, u kome se odbojka voli, pa na naše utakmice dolazi i po 5.000 ljudi, prvo smo otišli u Čeljabinsk i igrali u prvenstvu Rusije, a odatle u Moskvu, na trodnevne pripreme. Stalna putovanja i vremenska razlika čine svoje, pa nismo mogli da dođemo u najjačem sastavu, ali su nam glavne igračice tu i nadam se da ćemo da pokažemo šta mogu ruske devojke.
Kapiten Ana Pligunova nagoveštava da njena ekipa nije prešla pola sveta da bi igrala sporednu ulogu:
– Došle smo da pokažemo šta možemo i da se borimo za najviši plasman.
Ulaznice za finalni turnir su dnevne i prodaju se u „Pioniru” (200 dinara tribine i 400 dinara parter). Za publiku su, kako je rekla generalni sekretar Crvene zvezde Ana Avramović, predviđene nagrade, koje će biti dodeljivane između utakmica.
-----------------------------------------------
Raspored utakmica na finalnom turniru Kupa CEV u „Pioniru”

Danas
Polufinale
Crvena zvezda (Srbija) – Le Kane (Francuska)            18 č
Samorodok (Rusija) – Skavolini (Italija)            20,30 č

Sutra
Za treće mesto
Poraženi polufinalisti        17,30 č
Finale
Pobednici polufinala            20 č

Potrebna pomoć, a ne priče o „puštanju” Panatinaikosa
Prvak Evrope Panatinaikos ili nekadašnji vladar Partizan neće dočekati proleće u Evroligi. Odluka o tome će pasti u njihovom okršaju u Beogradu za četiri dana, u sredu 19. marta. Trijumfom nad Efesom u Istanbulu pre dva dana naš tim je situaciju potpuno raščistio: dovoljna će mu biti svaka pobeda, pa i sa „pola koša”.
Od „crno-belih” se nije ni očekivalo da u aprilu budu protagonisti najkvalitetnijeg klupskog takmičenja na Starom kontinentu, ali oko predstojećeg meča vlada prilična neizvesnost pa neke vodeće evropske kladionice juče još nisu bile izbacile kvote, za razliku od ponude za više drugih odsudnih bitaka poslednjeg kola TOP 16.
– Utakmica u Istanbulu je bila veoma značajna za nas, jer je poraz sa više od 13 poena razlike mogao da otvori šansu ekipi Efesa da pokuša da napravi čudo u Sijeni, računajući možda i na uspeh Montepaskija u Atini u ovom kolu, rekao je posle meča u dvorani „Abdi Ipekči” Duško Vujošević, trener pobednika, – Mi smo želeli da odigramo utakmicu najbolje što možemo. Prvi cilj je bio da ne izgubimo sa više od 13 poena razlike, a drugi da probamo da dobijemo utakmicu. Efes je i u ovom sastavu demonstrirao jačinu, koja se najbolje mogla videti u prošlom kolu u Atini. Ova ekipa Partizana je već napravila veliki uspeh sa tri pobede u Top 16. Ovi momci zaslužuju zahvalnost od kluba i ljubitelja kluba, koju i dobijaju, ali očekuju i pomoć države, i pre svega grada Beograda. Ova pobeda donosi neke priče da ćemo pustiti Panatinaikos, umesto da se neko okrene i pomogne klubu. Najmanje se priča u kakvoj smo situaciji i nemojte očekivati pobede na veresiju. Ovi momci zaslužuju maksimalnu zahvalnost i poštovanje.
Partizanovi košarkaši su iz Istanbula otputovali za Bosnu i Hercegovinu, gde večeras igraju protiv Širokog u 25. kolu regionalne NLB lige (20 č). Sutra stižu u Beograd u kojem će sa Panatinaikosom u sredu igrati od 20.15 časova, u isto vreme kada se u Italiji budu sastali Sijena i Efes. Sijena se već kvalifikovala za četvrtfinale, a za prvo mesto joj je neophodna pobeda nad „otpisanim” turskim timom. Ukoliko izgubi, na vrh će bolji iz duela u „Pioniru”, u kojem će Partizanovi „Grobari” napraviti možda i najspektakularniji ambijent ikada...
Mečeve Partizana i Panatinaikoa u poslednje dve sezone pratile su smešne špekulacije o tome kako je trener grčkog velikana Željko Obradović, prvak Evrope sa Partizanom 1992. godine, puštao „crno–bele” i obratno. „Zeleni” sa Glifade preksinoć su jedva savladali Sijenu (77:76), a Obradović je posle tog susreta za medije rekao:
– Želim da čestitam mojim igračima na pobedi, bez obzira na to što ona neće značiti ništa ako ne savladamo Partizan u poslednjem kolu. Hvala i našim navijačima koji su nam pomogli kao i uvek. U trećoj četvrtini imali smo sedam poena prednosti, ali primili smo „trojku” i izgubili nekoliko lopti, pa je bilo dramatično.
Poznata su četiri učesnika četvrtfinala. To su Taukeramika, koja će igrati sa drugim iz Partizanove grupe, CSKA; Sijena i Makabi. U poslednjem kolu će se voditi još jedan okršaj čiji će pobednik izboriti mesto među osam najboljih timova Evrope: u Pireju između Olimpijakosa i Reala iz Madrida, španske prestonice koja će biti domaćin finalnog „turnira četvorice”. Makabi će biti prvi u grupi ako pobedi Žalgiris u Tel Avivu.
U „E” grupi niko još nije definitivno eliminisan. Do drugog mesta Fenerbahče može ako pobedi Taukeramiku u Istanbulu, ili ako Aris savlada Litvas ritas u Solunu sa razlikom od šest do 30 poena. Litvanski tim, sa trenerom Aleksandrom Trifunovićem, ići će u četvrtfinale ako u Grčkoj pobedi ili izgubi sa pet i manje poena razlike, ali u obe varijante mu je neophodno da Fenerbahče bude poražen.
Aris ima minimalne šanse, pošto mu je potrebna pobeda od „plus 31” i trijumf Taukeramike. Drugi u ovoj grupi igraće sa pobednikom Partizanove grupe.
U preostaloj „G” grupi, Barselona će u četvrtfinale u slučaju da na svom parketu nadigra CSKA. Ako Katalonci ne dobiju taj susret, u TOP 8 će pobednik meča Unikahe i Lotomatike koji će se igrati u Malagi.
Dakle, u ovom trenutku je siguran samo jedan od četiri španska predstavnika, a nije nijedan od tri grčka tima. Četvrtfinale će se igrati do dve pobede u periodu od 1. do 10. aprila, pri čemu će prednost domaćeg terena u potencijalnoj „majstorici” imati pobednik neke od grupa TOP 16. „Fajnal for” je od 2. do 4. maja...
---------------------------------------------------------
Parovi poslednjeg kola
„D” grupa
Partizan – Panatinaikos          19. mart
Sijena – Efes                        19. mart
„E” grupa
Fenerbahče – Taukeramika               19. mart
Aris – Litvas ritas             19. mart
„F” grupa
Makabi – Žalgiris                   20. mart
Olimpijakos – Real             20. mart
„G” grupa
Barselona – CSKA             20. mart
Unikaha – Lotomatika                20. mart

Kežman: Ovo više nije „moj Čelzi”
Jedini četvrtfinalni par Lige šampiona u kome oba suparnika imaju srpske internacionalce je duel između turskog prvaka Fenerbahčea i engleskog vicešampiona Čelzija. Mateja Kežman neće igrati protiv Branislava Ivanovića, jer fudbaler londonskog kluba nema pravo nastupa za Engleze, pošto je jesenas igrao za moskovsku Lokomotivu u Kupu Uefa. Nekadašnji reprezentativac i golgeter turskog tima nam je posle saznanja da je za protivnika dobio bivši klub kazao:
– Zadovoljan sam ishodom žreba. Priželjkivao sam da dobijemo Šalke ili Čelzi. Moja procena je da Čelzi igra ispod nivoa ostalih engleskih predstavnika. Mislim da možemo da se nosimo da njima i da se i mi pitamo. Dobro je što ćemo prvi meč da igramo kod kuće i nadam se da ćemo uspeti da steknemo bar gol prednosti. Oni jesu favoriti, ali zar to nije bila i Sevilja u duelu s nama.
Na pitanje kakve su reakcije saigrača i članova uprave luba odgovorio je:
– Pozitivne, svi su zadovoljni što smo izbegli ostala tri engleska tima. Verujemo da možemo da prođemo u polufinale. Mi još živimo kao u snu. Ulaskom među osam najboljih klubova Evrope smo ostvarili istorijski plasman. Euforija se oseća na svakom koraku, ali je značajnije što svi uživamo u igri. Svesni smo da smo već postali klupski heroji i to ćemo i da ostanemo bez obzira na ishod duela sa Čelzijem.
Upitan koje su prednosti Fenerbahčea u odnosu na klub sa „Stamford bridža” Kežman je rekao:
–Pre svega što prvu utakmicu igramo kod kuće, gde dugo nismo poraženi. Zatim tu je i strah sa kojim rivali dolaze u Istanbul. To mi je dobro poznato iz vremena dok sam igrao za PSV. Pun stadion i fantastična atmosfera uteruju jezu protivnicima. Pored toga imamo i kvalitet. Igramo južnoamerički fudbal, jer je u ekipi šest-sedam Brazilaca i Urugvajaca, uz to i trener je brazilska legenda. Dosta dugo držimo loptu u svom posedu i veoma smo opasni u kontranapadima. Jaki smo i u defanzivi. Mislim da korpulentni Lugano može da zaustavi Drogbu.
Srpski internacionalac je kazao da nema kontakt sa nekadašnjim saigračima i dodaje:
– Čujem se povremeno sa pojedinim ljudima iz uprave kluba, tako da sam dobro upoznat sa njihovom situacijom. Današnji Čelzi svakako nije tim kao onaj iz vremena dok ga je vodio Morinjo. Svi znaju kakav je autoritet i uticaj imao. Danas su igrači nezadovoljni, pogotovo što je gazda Abramovič najavio čistku na kraju sezone. Igraju sa mnogo uspona i padova. Nadam se da će u Istanbulu biti u padu.
Kežmanu je žao što u ekipi iz Londona neće biti Branislava Ivanovića:
– Mnogo je propustio zbog pauze u ruskom prvenstvu. Ipak, očekujem da se uskoro vrati u formu i zauzme mesto u timu. Ivanović je jedan od naših najtalentovanijih igrača.
Đ. Smiljanić
----------------------------------------------------
Rimljani najavljuju revanš
Treći put za godinu dana Mančester junajted i Roma sastaće se u fudbalskoj Ligi šampiona. Prošle godine igrali su u četvrtfinalu, a „crveni đavoli” su ušli u polufinale nakon ubedljive pobede u revanšu 7:1 (2:1 za Romu u Rimu). Jesenas su igrali u F grupi, Mančester je pobedio na svom stadionu (1:0), a u Rimu je bilo 1:1. Voljom žreba isti timovi će se sastati i sada u četvrtfinalu Lige šampiona. Kao i prošle godine i sada se prvi meč igra u Rimu.
– Nisam hteo Mančester, ali verujem u naš uspeh. U grupi smo pokazali da smo drugačiji tim od onog koji je izgubio sa 7:1. Ako budemo igrali kao prethodnih nedelja imamo razloga za optimizam. Trener Lučano Spaleti je odlično ukomponovao tim i „crveni đavoli” bi trebalo da na s se plaše – rekao je sportski direktor Rome Danijele Prade. (/slika2)
Arsenal je u finalu igrao pretprošle godine, a Liverpul prošle. Sada se sastaju u četvrtfinalu. „Tobdžije”, koji su domaćini u prvom meču, imaju priliku da posle evropskog prvaka savladaju i vicešampiona Starog kontinenta. Arsenal i Liverpul će se za nedelju dana sastati čak tri puta. Samo četiri dana posle prvog meča sastaju se u engleskom prvenstvu. Ko pobedi u polufinalu će igrati sa boljim iz dvomeča Fenerabahče – Čelzi. Liverpul ima pozitivan skor sa Čelzijem jer ga je oba puta pobeđivao u polufinalu (2005. i 2007). Čelzi se sa Arsenalom sastao u četvrtfinalu 2004. i bio bolji.
– Očekivao sam teškog protivnika i tako je i bilo. Biće neobično i teško protiv istog tima odigrati tri meča za nedelju dana – rekao je trener Liverpula Rafael Benitez.
PAROVI – 1. i 9. april: Šalke (Nemačka) – Barselona (Španija) i Roma (Italija) – Mančester junajted (Engleska), pobednici se sastaju u polufinalu. 2. i 8. april: Arsenal (Engleska) – Liverpul (Engleska) i Fenerbahče (Turska) – Čelzi (Engleska) pobednici igraju u polufinalu. Polufinale se igra 22/23. i 29/30. aprila, a finale je 21. maja u Moskvi.
R. Đ.
----------------------------------------------------
PSV protiv Fiorentine
Poznati su parovi četvrtfinala i polufinala Kupa Uefe. U četvrtfinalu 3. i 10. aprila igraju: Bajer (Nemačka) – Zenit (Rusija), Rendžers (Škotska) – Sporting (Portugalija), Bajern (Nemačka) – Hetafe (Španija), Fiorentina (Italija) – PSV (Holandija). U polufinalu 24. aprila i 1. maja igraju pobednici mečeva Bajern/Hetafe – Bajer/Zenit, Rendžers/Sportin – Fiorentina/PSV. Finale se igra 14. maja u Mančesteru.

Život, a ne „situacija“
Mnoga mišljenja, vidim i čitam, prolaze kroz ovu rubriku . I pozitivna i negativna. Neko je jedva dočekao da se otarasi Srbije, drugi plaču svake noći i sanjaju povratak "tamo daleko". I kao što je logično, stvar je potpuno emotivna.
Evo šta ja mislim.
Prvo... niko od ove "nove" emigracije nije otišao svojom slobodnom voljom, nego ga je sopstvena država (ili nedostatak iste u službi građana) bukvalno oterala.
Drugo... nezadovoljan je izgleda samo onaj ko je mislio da tamo na Zapadu pare rastu na grani, i da je sve kao u holivudskim filmovima, samo ustaneš ujutru, a miliončići dolara kaplju.
Treće... onda sledi bes, jer nakon saznanja da smo uzalud srušili Jugoslaviju, gde je moglo da se malo manje radi, lepo živi, a onda došao i Ante Marković da sve to zasladi sa konvertibilnim dinarom, (a moglo je i članstvo u EU 1994. samo da se htelo), mi smo izabrali da se malo tučemo jer, možda, ne znamo da radimo, kako onaj reče onomad...
Četvrto... i ja sam otišao. Nisam hteo više niti da trpim niti da učestvujem u tom kolektivnom ludilu koje traje već 20 godina. Čuvao sam zdrav razum u Srbiji do 1996. posle toga nije više imalo smisla trošiti sopstveni život. Hteo sam da ako ništa drugo makar isprobam kako je to živeti u jednoj "normalnoj", kapitalističkoj zemlji. Nisam želeo preko nijednog okeana, a kako je jedini strani jezik koji sam tečno govorio bio Engleski, zaputio sam se u London. I nisam pogrešio.
Peto... kada sam sleteo prvi put na Hitrou znajući da to više nije turistički i da se neću vratiti za Beograd posle 10 dana, ostavio sam za sobom sva predubeđenja, predrasude, i pogrešna i tačna shvatanja o Englezima i rekao sam sebi "počinješ od nule, šta god stvoriš, dobro je".
Šesto... to je bio jedini način da se ne zapadne u bolesnu nostalgiju (za nečim što više ne postoji), jer kad god sam zamišljao svoj Beograd, to je bio Beograd osamdesetih koji je iščezao ili je uništen, a ne Beograd devedesetih iz koga sam otišao. Istu nostalgiju sam osećao i dok sam bio "kod kuće" tih devedesetih godina, što znači da to nije nostalgija za mestom nego za vremenom.
Sedmo... zaposlio sam se u struci, radio sam i radim od 9 do 5, plata mi se kretala tokom godina naviše, od niske i male do solidne i pristojne. Radim svoj posao, ali samo 7 i po sati dnevno. Ne robujem mu, kada se iza mene zatvore vrata kancelarije, prestaje sav stres, pritisak, profesionalni život. Od tada, pa do 9 ujutru narednog dana, postoje samo porodica i prijatelji.
Osmo... a njih ima, prijatelja to jest. I to nešto manje naših, a nešto više Engleza. Ne po dizajnu ili želji, nego po životnim okolnostima. I to Englezi sa kojima delim ista interesovanja i stara (fudbal) i nova (golf), ili sličan muzički interes, ili nam se deca druže, pa i mi. I posećujemo se i izlazimo i družimo se. Možda ne upadamo jedni drugima u kuću nenajavljeni, ali vodimo vrlo živ i aktivan socijalni život. I nisu Englezi hladni. Prihvate te vrlo prisno ukoliko imate nešto zajedničko. Ukoliko si totalno različit ostave te na miru da živiš svoj život. Poštuj sebe, pa ćeš poštovati i druge.
Deveto... a to što je tempo modernog života danas takav kakav jeste, to nema veze sa nacionalnom pripadnošću. I to što je svet danas globalno selo, pa na mojih sto kvadrata na poslu ima isto toliko nacionalnosti, i to je život u dvadeset prvom veku, a ne nešto negativno ili loše što nam kapitalizam trenutno nameće. I svi u kancelariji poštujemo kada muslimani poste za Ramazan, i svi znaju da je naš Božić 7. januara, ali i svi mi stranci poštujemo njihov, što bi se kod nas reklo "katolički", Božić iako su Englezi anglikanski protestanti, ali to je sve isto jelte za naše srpsko grubo oko.
Deseto... radim 11 meseci u godini od 9 do 5, imam jedan mesec slobodno. London mi je baza, ali sam proputovao ceo svet. Video sam svih 5 kontinenata u poslednjih 12 godina. Odlazim i za Beograd i Srbiju redovno. Uživam kad vidim koliko se ipak izvlačimo, sporo ali idemo napred, patim i bolujem kad vidim da bi pojedinci opet da je vrate u mrak, ali to što ja lično nisam tamo ne smatram ničim drugim osim čisto ličnim izborom. Niti mislim da sam ja napravio bolji izbor od onoga ko je ostao, ili nekog ko je otišao negde drugde, niti smatram da živim u apsolutnoj tuđini. Na kraju krajeva, svako je odnekud negde jednom došao.
Stoga zaključujem: engleskoj državi plaćam porez, ona me uglavnom ostavlja na miru, čist račun duga ljubav. Neću mnogo osetiti (možda malo po džepu, ali ne presudno) ukoliko se sutra promeni stranka na vlasti. Ovde konstantno teče ŽIVOT, a ne SLOŽENA SITUACIJA.
Naravno, ima stvari i okolnosti koje mi ovde čine život lagodnim, ima i onih sa kojima se najblaže rečeno nimalo ne slažem... Ali niko mi ne sedi na glavi, niti mi popuje šta da mislim, radim, i kako da se osećam.
Moja originalna država mi je oduzela u potpunosti individualnost, i htela je u jednom trenutku čak da me iskoristi kao topovsko meso za neke svoje osvajačke ili oslobodilačke ciljeve. Da bih spasao svoj život morao sam da je amputiram. Sada možda i osećam da nisam u potpunosti ceo, ali sam i dalje sposoban da osećam, ali i da realno razmišljam.
Hvala Britaniji što se bez nekih većih problema ponudila da mi bude domovina broj 2. Jer kada je ona koja je i dalje broj 1 počela da bira i da prekraja ljude i teritorije, tražeći od nas živote, a nudeći zauzvrat samo korenje, nije više bilo povratka.
 Moj život danas jeste nominalno u inostranstvu, ali je to ipak MOJ ŽIVOT. Srbiji želim sve najbolje, i nadam se da će umeti da vodi više računa o narednim generacijama, jer je prema mojoj pokazala bahatost, čak i prezir...
S poštovanjem,

Dvostruko čitanje Helsinške povelje
Odvajanje Kosova od Srbije u arenu sporenja Zapada i Rusije ubacilo je još jednu dilemu – da li SAD i Evropa, sa jedne, i Rusija, sa druge strane, OEBS vide na isti način. Različite ocene kosovske secesije direktno se tiču tumačenja najvažnijeg dokumenta hladnoratovskog doba, Završnog helsinškog akta. Rusija i transatlantska koalicija veoma različito gledaju na povredu svog osnovnog dokumenta. Misija OEBS-a na Kosovu još postoji, ali joj se mandat produžava svakog meseca, i njen je opstanak posle nezavisnosti Kosova veoma neizvestan.
Srbija i Rusija smatraju da je osamostaljenjem Prištine srušen jedan od temelja Helsinškog akta i OEBS-a – nepovredivost granica. Srpske diplomate se pozivaju na takozvanu prvu korpu iz Helsinkija koja je državama garantovala postojeće granice.
Da li je i OEBS prekršio pravila igre ako su brojne članice ove organizacije priznale nezavisnost Kosova? Srbija i Rusija smatraju da jeste. Komesar za proširenje EU Oli Ren je nedavno u Briselu to porekao. On je rekao da je, osim člana o nepovredivosti granica, Helsinški akt predvideo i poštovanje ljudskih prava i humanosti i da kosovska nezavisnost nije kršenje sporazuma iz Helsinkija. To je, zapravo, ona poznata formula po kojoj su Srbi tobož izgubili moralno pravo na Kosovo jer je Milošević kršio ljudska i građanska prava Albanaca, pa zato nije greh priznati samoproklamovanu nezavisnost pokrajine. Ren, naravno, nije mogao da navede nijednu zemlju koja je priznala nezavisnost Kosova pozivajući se na bilo koji deo Helsinške povelje. To nije učinila ni Svetlana Savranska, istoričarka Nacionalnog arhiva za sigurnost u Vašingtonu, koja je nedavno učestvovala na konferenciji posvećenoj tridesetogodišnjici prvog sastanka KEBS-a u Beogradu (1977/1978). Na pitanje da li se sa kosovskom nezavisnošću relativizuju helsinške odredbe, Savranska je kao i Ren odgovorila negativno.
U samom Helsinškom aktu postoji jedan član u kome se kaže da je moguća mirna promena granica uz volju naroda. To znači da Helsinški akt nije prekršen time što je Kosovo steklo nezavisnost – rekla je za naš list Savranska.
Istoričarka nije imala objašnjenje za to kako se ogorčeno srpsko protivljenje otcepljenju Kosova, izraženo kroz dvoipogodišnje pregovore pod pokroviteljstvom međunarodne zajednice, može smatrati pristankom srpskog naroda na „mirnu promenu granica”. Nije, takođe, objasnila ni da li njeno tumačenje podrazumeva da je Srbija trebalo da posegne za oružanim sredstvima kako se promena njenih granica ne bi nazvala „mirnom”.
Milan Paunović, profesor međunarodnog prava na beogradskom Pravnom fakultetu kaže, međutim, da Završni helsinški akt jeste prekršen odvajanjem Kosova.
(/slika2)– Helsinškim aktom se garantuje nepovredivost granica. Odrednica „mirna promena granica” znači da se jedna teritorija može odvojiti samo uz saglasnost države, a to nije bio slučaj sa Kosovom – kaže profesor Paunović.
On tvrdi da nema kontradiktornosti između principa nepovredivosti granica i principa mirne promene granica u Helsinškom aktu jer je teritorijalni integritet najveće načelo međunarodnog prava. To znači da se ne smeju menjati granice država članica OEBS-a, kao ni članica UN, osim u slučaju da one daju svoj pristanak.
Zagovornici kosovske nezavisnosti pozivaju se takođe na princip Helsinškog akta u kome se države obavezuju da će poštovati ljudska prava. Ocena da su ljudska prava na Kosovu za vreme Slobodana Miloševića bila kršena poteže se kao argument zašto Kosovu treba dati nezavisnost.
– U međunarodnom pravu, otcepljenje teritorije nije kazna koja se može primeniti za nepoštovanje ljudskih prava. Može se govoriti o uvođenju sankcija, na primer, ali ne i o secesiji – zaključuje profesor Paunović.
Odgovor na pitanje kako je moguće tvrditi da Helsinški akt nije prekršen ukoliko se jedan član tog akta krši (nepovredivost granica), pozivanjem na to da je uzet u obzir drugi (poštovanje ljudskih prava, na primer), na posredan način je odgovorila sama Savranska. Prema njenim rečima, od nastanka OEBS i potpisivanja Helsinškog akta, postojala su dva pogleda na ovu organizaciju i ovaj dokument. S jedne strane su se nalazili Sovjeti, koji su akcenat stavljali na nepovredivost granica, dok su se na drugoj strani nalazili SAD i zapadna Evropa, koji su u prvi plan stavljali borbu za ljudska prava i dostojanstven život svih građana, manjina, političkih neistomišljenika.
– Sovjeti su potpisali Helsinški akt imajući u vidu one članove koji su garantovali nepovredivost granica. Leonid Brežnjev, tadašnji sovjetski predsednik, bio je zadovoljan. Osetio se sigurnim, dobio je garancije da će države ostati onakve kakve jesu – kazala je Savranska.
Zamišljena kao organizacija koja će promovisati sigurnu Evropu u kojoj se poštuju ljudska prava, Konferencija za evropsku bezbednost i saradnju (KEBS) bila je, prema oceni mnogih istoričara, jedno od većih evropskih dostignuća. Snaga organizacije ležala je u činjenici da je KEBS, odnosno
OEBS (Organizacija za evropsku bezbednost i saradnju), kako je kasnije preimenovana, objedinjavao evropski kontinent i doprineo kraju hladnoratovskih podela.
Nastanak organizacije koja se „proteže od Vankuvera do Vladivostoka” (1973) i potpisivanje njenog temeljnog dokumenta, Helsinškog završnog akta (1975), bila je ohrabrujuća vest za Evropu, jer je izgledalo da se većina Evropljana konačno složila oko osnovnih vrednosti i pravila međunarodnog ponašanja.
Trideset i pet godina posle prvih „koraka” i neospornih dostignuća, kao što je otopljavanje odnosa između Istoka i Zapada, sa obe strane se čuju napadi. SAD, Evropa i Rusija su, zahvaljujući učešću u OEBS-u, postale deo značajnog međunarodnog foruma, ali su pojedini aktuelni događaji podstakli jake kritike na račun OEBS-a.
Kritikujući OEBS da izbore u Rusiji uvek karakteriše kao nedemokratske, Moskva na skorašnjim parlamentarnim i predsedničkim izborima nije želela posmatrače iz ove organizacije. Postoje mišljenja na Zapadu da se Rusija „osilila” i da su SAD i Evropa previdele pojačan ruski uticaj u OEBS-u, i da bi to trebalo zauzdati.
OEBS širom Evrope promoviše ljudska prava, posmatra izbore, pomaže nacionalnim i verskim manjinama, radi na profesionalizaciji medija… Kritičari OEBS-a sa Zapada smatraju da to sve nije dovoljno i da je OEBS dozvolio Moskvi da se ponaša kako hoće i koristi ovu organizaciju kao politički poligon.
Kako piše „Internešenel herald tribjun”, OEBS danas funkcioniše tako što njegovi timovi kritikuju Rusiju koja je postala dovoljno jaka da ne mora da sledi naredbe sa Zapada. Oni koji kritikuju OEBS u manjini su, ali ovaj list ocenjuje da su misije ove organizacije u Moldaviji, Gruziji, Nagorno-Karabahu dale male rezultate i da stvar možda treba prepustiti NATO-u i EU.
„Tribjun” podseća da je Rusija pred tamošnje parlamentarne izbore odbila vize posmatračima iz kancelarije u Varšavi, a odobrila je ulazak posmatračkom timu Parlamentarne skupštine OEBS-a. Mnogim Evropljanima je zanimljivo, ali istovremeno i zastrašujuće, kako je ta „ojačala Rusija” uspela da okrene jednu grupu posmatrača OEBS-a protiv drugih.
– Mihail Gorbačov je hteo da integriše Rusiju u Evropu i zato je rado sarađivao sa OEBS-om. Sada je Rusija jača i smatra da OEBS nije u pravu kada je kritikuje. Time što dolazi u sukob sa OEBS-om pred izbore, Rusija slabi svoj uticaj i jačinu svog glasa, a to nije dobro – ocenjuje Savranska.

Amerikanci ne veruju u evropske integracije
INTERVJU: TOMAS BLANTON
Tomas Blanton, izvršni direktor Nacionalnog arhiva za sigurnost u Vašingtonu, dugo godina istražuje OEBS, odnosno KEBS, a naročito se bavio američkom administracijom u vreme potpisivanja Završnog helsinškog akta. Posebno se bavio američkom politikom prema OEBS-u, naročito u periodu dok je Zbignjev Bžežinski bio američki savetnik za nacionalnu bezbednost i dok je Henri Kisindžer radio kao tamošnji državni sekretar.
Tokom nedavne konferencije posvećene tridesetogodišnjici prvog sastanka KEBS-a u Beogradu, Blanton je govorio o američkoj politici prema ovojorganizaciji u okviru predavanja „Od Helsinkija do Beograda, od Kisindžera do Bžežinskog”.
Koja su, sa američke tačke gledišta, najveća dostignuća OEBS-a?
I pored svih nedostataka OEBS je uspeo u jednom, a to je okupljanje Evropljana. Poslužio je kao forum za integrisanje Evrope, što je bilo jako važno uraditi posle Drugog svetskog rata kada je Stari kontinent bio pretvoren u bojno polje.
Šta su SAD očekivale od ove prvenstveno evropske organizacije?
Amerikanci su od početka u ovoj organizaciji jer su uvideli da je Evropa za Ruse, baš kao i za njih, veliki ulog. U početku su pokušavali da ublaže čvrste sovjetske stavove, da umanje njihovu snagu i promovišu demokratiju. Napori su bili jako slabi sve dok Mihail Gorbačov nije rešio da Rusiju maksimalno približi Evropi.
Kako SAD kao supersila, koja i sama može dosta da utiče na svet, vidi ulogu OEBS-a? 
Sa slomom SSSR-a, u Evropi je jednostavno napravljeno više mesta za druge igrače. Amerikanci su zainteresovani za OEBS zato što je to način da utiču na Evropljane i da čuju Ruse. U SAD postoji stav da su Evropljani često neefikasni, uzmimo primer Bosne, i zato ljudska prava i sigurnost u Evropi sigurno neće prepustiti samo EU. 
Kako se danas gleda na Rusiju u OEBS-u?
Bez obzira na to što je hladni rat iza nas, Zapad je često imamo probleme sa Rusima. A veliki je izazov da Rusija bude u OEBS-u i da se sa njom izgrade čvršće veze. Pogotovo ako imamo na umu ruske rezerve nafte i gasa.
Da li se zbog toga i prelazi preko čestih sukobljavanja Rusije sa OEBS-om, pogotovo zbog kritika na račun nedemokratski organizovanih izbora u Rusiji? 
Mislim da su ostale članice svesne da i pored tih problema sa Rusima treba učestvovati u forumu. Kako Rusija ekonomski i politički raste, tako se Zapad suočava sa izazovima da postane ruski partner. Ako Rusija smatra da je nepravedno na meti kritike posmatrača OEBS-a, onda je to velika šteta. I za SAD i za Evropu je loše ako Rusija odluči da se povuče. To može da donese samo nove konflikte. 
Šta Srbija može da očekuje?
Srbija ne može u novi rat, niti može da povrati Kosovo. Jedino što treba da gleda jeste da izvuče sopstvenu korist. Naravno, ja sam Amerikanac i nisam ekspert za EU, ali iz moje perspektive Srbija treba da proširi trgovinske odnose sa Evropom i učlani se u EU čim joj to bude ponuđeno.
-----------------------------------------------------------
Ljuti Gorbačov
Da li OEBS treba da menja strukturu ili principe pošto nije uspeo da zaštiti srpski suverenitet?
Ne, zato što OEBS nije uradio ništa protivno svojim pravilima. Nije prvi put da se Helsinški akt različito tumači. Na samitu na Malti 1989. Gorbačov i Džordž Buš stariji su razgovarali o ovom dokumentu i Gorbačov je tada ubedio Buša da Helsinški akt ne dozvoljava promenu granica. Posle nekog vremena Buš se sastao sa nemačkim kancelarom Helmutom Kolom koji ga je ubeđivao da Helsinški akt dozvoljava da se granice menjaju ako građani to žele i ako se odvajanje izvede na miran i demokratski način. Gorbačov je bio besan kada je shvatio da je Kol ubedio Buša, jer je smatrao da su on i Buš imali dogovor. A ispostavilo se da nisu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

U susret Olimpijadi
Povodom 29. Letnjih olimpijskih igara, koje će se održati u Pekingu od 8. do 24. avgusta, JP PTT saobraćaja „Srbija“ emitovalo je prigodnu poštansku seriju od dve marke nominale 46 i 50 dinara.
Međunarodni olimpijski komitet je 2001. godine na svom kongresu izabrao Kinu za domaćina 29. Olimpijade. Već sada se zna da će igre u Pekingu biti prekretnica modernih olimpijskih igara, koje su počele 1896. godine u Atini. Pod geslom „jedan svet – jedan san“ zidaju se arhitektonska čuda, a svet se sve više upoznaje sa bogatom kineskom kulturom.
Letnja Olimpijada je najveća sportska manifestacija u svetu. Na ovogodišnjim igrama će učestvovati više od 15.000 sportista iz više od 205 zemalja koji će se takmičiti u 28 disciplina. Nadmetanja će pratiti više od 6.000 akreditovanih novinara, dok će prenose s igara preuzimati 230 televizijskih stanica širom sveta.
U skladu sa svojom tradicijom, domaćin igara je za izradu medalja, pored zlata, srebra i bronze, koristio i žad. Na prednjoj strani medalje naglašena je veza sa antičkim olimpijskim igrama tako što je predstavljena boginja pobede Nika i stadion Panatenaikos. Na poleđini je znak igara u Pekingu, za koji je iskorišćen drevni ceremonijalni pečat od žada sa figurama dva zmaja. Zlatna medalja sadrži šest grama ovog plemenitog metala, dok je srebrna izrađena od čistog srebra.
Olimpijski tim Srbije po drugi put samostalno učestvuje na igrama. Prvo učešće naših olimpijaca bilo je na igrama koje su održane u Stokholmu 1912. godine. Olimpijski komitet Srbije osnovan je 23. februara 1910. godine po novom kalendaru u hotelu „Moskva“ u Beogradu. Prvi predsednik je bio Svetomir Đukić. Na Petim letnjim olimpijskim igrama u Stokholmu 1912. godine Srbija je imala dvojicu sportista, atletičare Dušana Miloševića (1884–1967) i Dragutina Tomaševića (1890–1915). Vođa olimpijaca bio je inž. Andra Jović (1887–1945), a delegati na kongresu Međunarodnog olimpijskog komiteta, na kojem je OKS primljen u svetsku olimpijsku porodicu, bili su direktor našeg komiteta Svetomir Đukić (1882–1960) i sekretar Dragoslav Vojinović (1883–1941). Svetomir Đukić je te godine postao član Međunarodnog olimpijskog komiteta. Na ovogodišnjim Olimpijskim igrama naša delegacija imaće oko 160 članova, koji će se prvi put posle 1912. godine takmičiti pod zastavom Srbije. Kvalifikacije za Olimpijadu još uvek traju tako da se još ne zna tačan broj naših sportista koji će učestvovati na Olimpijadi.
Kao motivi na markama prikazani su detalji iz olimpijskih sportova. Na marki nominale 46 dinara je detalj iz tenisa, a na marki nominale 50 dinara, detalj iz preskakanja prepona. Pored motiva, oznake nominale i naziva zemlje, na markama je odštampan i znak Olimpijskih igara u Pekingu.
Likovnu obradu maraka uradila je mr Marina Kalezić, akademski slikar iz Beograda, dok je stručnu saradnju pružio Olimpijski komitet Srbije. Marke su štampane u novosadskoj štampariji „Forum“ tehnikom višebojnog ofseta u šalterskim tabačićima od osam komada maraka i sa vinjetom u sredini tabačića. Tiraž maraka je 78.000 kompletnih serija.
DP „Jugomarka“ na dan izlaska maraka emitovalo je prigodan koverat prvog dana sa prigodnim žigom pošte 11101 Beograd.

Đaci pravi poljoprivrednici
Prijedor – U okviru praktične nastave, oko stotinu učenika prijedorske Poljoprivredne škole punih pet godina proizvodi rasad raznog povrća. U ovogodišnjoj sezoni ponudiće oko devet hiljada struka rasada prijedorskim poljoprivrednim proizvođačima te kupcima na tržnici u Prijedoru.
 – U dva plastenika, površine od oko 600 metara kvadratnih, proizvodimo elitne, visokorodne hibridne rasade paradajza,paprike, krastavca, kupusa i celera.Od ove godine imamo dinju i patlidžan –kazala je profesor stručnih predmeta u prijedorskoj Poljoprivrednoj školi Jovanka Dražić i dodala da je oko 80 odsto proizvodnje rasada već ugovoreno za prodaju.
 Tako se proizvodnja odvija na obostrano zadovoljstvo učenika, budućih poljoprivrednih stručnjaka, i onih kojima plasiraju svoje proizvode.
 – Ovde radimo kompletan proces proizvodnje počev od setve do mera nege koje organizuju učenici uz našu stručnu pomoć – pojasnila je Dražićeva i navela da posebno raduje činjenica što su učenici starijih razreda već samostalno počeli proizvodnju rasada kod svojih kuća.
 Zbog poskupljenja repromaterijala, ovogodišnja cena rasada će za nijansu biti viša u odnosu na prošlu godinu.Sva prikupljena sredstva biće kao i ranije usmerena na poboljšanje nastavnog procesa, nabavku novog sadnog materijala te kupovinu savremenih učila.
– Od prodaje rasada i drugih poljoprivrednih proizvoda kupili smo dva računara i video-bim za školu.Finansiraćemo maturske zabave, troškove ekskurzije za najsiromašnije učenike – poručili su na kraju iz Poljoprivredne škole u Prijedoru i podsetili da, zahvaljujući ovakvom načinu izvođenja praktične nastave, učenici prvih razreda bivaju oslobođeni plaćanja upisnine.

Rime nobelovcu u čast
Višegrad– U prepunoj sali višegradskog Doma kulture u četvrtak je održano pesničko veče, kojim je obeležena 33-godišnjica smrti književnika nobelovca Ive Andrića.
„Ovaj pisac, ovaj grad i ovaj most ugrađeni su u temelje naše književnosti i našeg kulturnog identiteta”, naglasila je u uvodnoj besedi Stojka Mijatović, direktor Narodne biblioteke „Ivo Andrić” u Višegradu.
Mijatovićeva je podsetila da je Andrić upravo u Višegradu započeo svoj književni put, sa znakovima oko njega, sve do Stokholma i Nobelove nagrade.
„Ivo Andrić je često pričao da vraćati se u Višegrad za njega ne znači samo pohoditi detinjstvo, nego i lepu, a uzaludnu nameru da iznova oseti onaj čudni ushit želje kojoj se davno jednom, ko će znati zbog čega, prohtelo da priča o sudbini sveta i o ljudskom iskustvu”, podsetila je Mijatovićeva.
Pored članova recitatorske sekcije Srednje škole „Ivo Andrić”, prisutne je oduševio nastup tridesetak učenika Osnovne škole „Vuk Karadžić”, koji su za ovu priliku recitovali svoje prve stihove.
Stihove iz svojih zbirki govorili su i višegradski pesnici, članovi Društva ljubitelja pisane reči „Most”, Slavko Heleta, Danka Đukanović, Olga Delić, Dragica Grbić, Nataša Kovač, Nevenka Stojanović, Danijela Žuža i prvi put mladi pesnik Stefan Krsmanović.
Stojka Mijatović je podsetila da je ovom pesničkom večeri počelo i obeležavanje 75 godina višegradskog bibliotekarstva i 55 godina Narodne biblioteke „Ivo Andrić”.
Ona je najavila da će svakog meseca višegradska biblioteka, zajedno sa ovdašnjim pesnicima, priređivati pesničke večeri.

Mečka otkačila na turbo folk
Bitolj – U analima Osnovnog suda u Bitolju ostaće zabeležena jedna neobična presuda: sudija tog suda Silvana Ivanovska kaznila je mečku, presudivši da novčano obešteti Zorana Kiseloskog, pčelara iz bitoljskog sela Krivogaštana, kojem je opustošila pčelinjak.
Sudija Ivanovska je na osnovu iskaza svedoka i materijalnih dokaza veštaka, predočenih sudu, odredila da štetočina – sura i proždrljiva meca tužitelju Kiseloskom ima da plati 140.000 denara (nešto više od 2.000 evra) i sudske troškove od 350 evra.
Presudom, naravno, nije zadovoljan državni tužilac, ali je malo nade da će sud preinačiti odluku, do koje je došao posle nekoliko javnih pretresa. Nema nikakve sumnje da će pelisterska meca, štićenica države Makedonije, morati da plati globu.
Tridesetjednogodišnji pčelar Kiseloski kaže da nije imao drugog izbora u poravnanju računa sa mečkom, jer je pre pokretanja tužbe pokušao sve da je odvrati od višednevne pljačke, tokom koje je praznila košnice u njegovom pčelinjaku .
„Zaista, sve sam pokušao. Kad su mi vikendaši iz Cerova, gde sam locirao 51 sanduk, javili da se mečka redovno gosti, otišao sam sa namerom da pčelinjak obezbedim. Najpre sam duplirao ogradu ali je meca lako napravila prolaz do košnica. Po savetu prijatelja, angažovao sam profesionalnog lovca, ali sam posle nekoliko zaseda upozoren da ću nastradati ako mecu ustrelim jer su mečke pod zaštitom države. U međuvremenu, mečka je krčmila dvadeseti sanduk a ja sam bio nemoćan”, objašnjava Kiseloski.
Pričao je on o svojoj nevolji i drugim pčelarima, a jedan ga je posavetovao da napasnicu otera tako što će pčelinjak osvetliti. „Poslušao sam ga i uz pomoć akumulatora i 60-metarskog kabla obezbedio struju i montirao dve jake neonske svetiljke. Umesto da mečku oteram, samo sam joj olakšao posao – u pčelinjaku je počela da operiše i noću.”
Jedan od vikendaša ga je posavetovao da, budući da tu već ima struju, mečku otera tako što će u pčelinjaku puštati glasnu muziku. „Poslušao sam i njega i između sanduka sa pčelama postavio dva velika zvučnika i puštao glasnu muziku, najčešće Cecu, koja mi je omiljena pevačica. Ali ne lezi vraže, izgleda da su se i meci dopale Cecine pesme, jer kad sam pomislio da sam se otarasio napasti, dogodilo se ono najgore. Mečka je posle dvodnevne muzičke priredbe dokusurila pčelinjak.”
Kiseloski se, po nagovoru komšija, za pomoć obratio bitoljskom advokatu Vladi Gikovskom. Ovaj ga je saslušao, potom su sa inspektorima Ministarstva zemljoradnje ustanovili štetu, prikupili izjave svedoka i medved se našao pred redovnim sudom.
„Može biti smešno, ali je istina da je mečka pod zaštitom države, a pošto je fizičkom licu nanela štetu, ako ne ona, njen zaštitnik, u ovom slučaju država Makedonija – dužna je da oštećenog obešteti”, kaže advokat Gikovski. Bitoljski pravnik nam se izvinio što ne može detaljnije da nam opiše „najzanimljiviji slučaj u svojoj advokatskoj praksi”, jer, kako reče, to može da našteti njegovom klijentu, pogotovu što se sud još nije izjasnio po žalbi zastupnika države.
Kiseloski kaže da je zadovoljan presudom. Svoje pčelinje jato je iz Cerova premestio nadomak sela Virova i nada se da mečka neće namirisati novu lokaciju njegovog pčelinjaka.

Povući crtu sredine
Profesor međunarodnog prava na Pravnom fakultetu u Splitu dr Davorin Rudolf ocenio je da je odluka da spor Crne Gore i Hrvatske o razgraničenju na moru kod Prevlake reši Međunarodni sud pravde u Hagu „najelegantnije” rešenje, pišu podgoričke „Vijesti”.
On je naglasio da „niko u Hrvatskoj ni u primislima nema Prevlaku koja bi služila kao nekakav poligon za bezbednosno ugrožavanje Crne Gore”. „Što se toga tiče mislim da svi Crnogorci mogu mirno da spavaju. Za Hrvatsku je najspornije prisustvo policijskih snaga Crne Gore u tzv. plavoj zoni oko Prevlake, jer ako se radi o hrvatskoj teritoriji stvarno to nema nikakvog smisla”, ocenio je Rudolf.
On kaže da će Hrvatska insistirati na ekvidistanciji, jer prema tom Privremenom sporazumu iz 2002. „nije povučena crta sredine, što Hrvatskoj ne odgovara”.
„Hrvatska će želeti da se povuče crta sredine između crnogorske i hrvatske obale, jer je to uobičajena praksa u svetu”, ističe Rudolf, za crnogorski list. Procene da bi u tom slučaju Hrvatska praktično kontrolisala ulaz u Boku, Rudolf objašnjava da se „crta sredine primenjuje ako nema posebnih okolnosti”.
On ukazuje da Hrvatska nije mogla da natera Slovence da prihvate nadležnost suda u Hagu povodom spora u Piranskom zalivu.
„Imamo spor sa Slovenijom, a oni neće da izađu pred sud nego idu za političkim rešenjem, pa su vam onda tu pritisci – članstvo EU ili ne znam šta. Mi smo se opekli na tom slučaju i ne želimo da se prema Crnoj Gori ponašamo kao Slovenija... Odluku suda u Hagu, kao organa UN, poštovaće obe strane bilo povoljno ili nepovoljno. Uvek će neko biti nezadovoljan, ali mislim da je to najpoštenije”, naglasio je Rudolf.

Samo Bog zna kako rešiti spor oko crkvene imovine
Podgorica – Spor oko crkvene imovine sa Upravom za nekretnine na Cetinju i dalje je jedna od gorućih tema u Crnoj Gori.
Čak i predsednički izbori, pa i dogovor premijera Mila Đukanovića sa hrvatskim kolegom Ivom Sanaderom da će vlasništvo nad Prevlakom biti rešeno pred međunarodnim sudom u Hagu, ostali su u senci sporenja Mitropolije crnogorsko-primorske sa vlašću oko crkvene imovine.
Juče je dodatno ovaj spor aktuelizovan prvim zvaničnim saopštenjem Uprave za nekretnine Cetinja koja je saopštila da je „poštovala Zakon o državnom premeru i katastru nepokretnosti kada je donela zaključak kojim su ispravljene greške u katastru nepokretnosti na Cetinju”, kada je rešenjem odlučila da Mitropolija crnogorsko-primorska više nije vlasnik crkvenog zemljišta i zgrada u cetinjskom katastru, već su to tamošnje pojedinačne crkve i manastiri.
Podsetimo da je cetinjska filijala Uprave za nekretnine ovakvu odluku donela na zahtev promotora takozvane crnogorske pravoslavne crkve Steva Vučinića, u kojem je tražio da se imovina upiše na pojedinačne crkve u 14 katastarskih opština na Cetinju.
„U konkretnom slučaju Područna jedinica na Cetinju, postupajući po zahtevu CPC, postupala je i odlučila u potpunosti u skladu sa Zakonom o državnom premeru i katastru nepokretnosti”, saopšteno je juče iz ove službe. Oni tvrde da su ovim rešenjem „ispravljene utvrđene greške na osnovu prvobitnog upisa iz perioda 1958–1962. godina”.
Komentarišući dešavanja sa crkvenom imovinom istoričar Živko Andrijašević rekao je da je nakon razdvajanja duhovne i svetovne vlasti u Crnoj Gori, „u prvo vreme, crkvena imovina smatrana državnom, i ona je njome apsolutno raspolagala. Tako je bilo do 1868. godine, kada je na Cetinju održana glavarska skupština na kojoj je odlučeno da se razdvoji crkvena imovina, tačnije imovina Cetinjskog manastira od državne”, objasnio je Andrijašević. „Sva imovina Cetinjskog manastira data je na upravu crnogorskom mitropolitu, a krajem 1868. popisana su i dobra ostalih manastira, koja su, pod istim uslovima, predata mitropolitu na upravu.”
Prema dokumentu glavarske skupštine, crnogorski mitropolit „ni pod kakvim izgovorom, bez znanja vlasti, ne može ništa kupiti, prodati, promeniti ili darovati od onoga, što crkvi prinadleži”.
To znači, objasnio je Andrijašević, da je, prema zvaničnoj formulaciji, mitropolit samo „neposredni odgovornik za dobra crkovna”. Ovaj stari dokument ne samo da svedoči, već i demantuje neke tvrdnje koje su se pojavile u podgoričkim medijima da je mitropolit Amfilohije titular brojnih crkvenih nekretnina u Podgorici i Bijelom Polju.
Da je u crnogorskoj Upravi za nekretnine mnogo toga urađeno prilično neodgovorno i protivno važećim zakonima, kao i onim nepobitnim dokazima o vlasništvu nad imovinom Mitropolije crnogorsko-primorske, svedoči nedavna izjava gradonačelnika Cetinja Mila Jankovića, koji je, između ostalog rekao, da su i pojedine zgrade nekadašnjeg Saveza komunista upisivane kao imovina u nadležnosti Mitropolije.
Gradonačelnik je jednom podgoričkom mediju „poverio” kako je zgrada u kojoj je nekada bila Uprava gradskog vodovoda, po katastarskim dokumentima, od početka devedesetih, vlasništvo Pećke patrijaršije. Ova zgrada, prema njegovom kazivanju, bila je glavno sedište Komunističke partije i da mu nije jasno „otkud u celoj priči Pećka patrijaršija”.
„Zdanje Crkvenog suda stoprocentno je u vlasništvu opštine. Obratili smo se pismom mitropolitu, gospodinu Radoviću, predočili mu relevantnu dokumentaciju i zahtevali da najkasnije 1. jula oslobodi prostor koji nam je veoma potreban. Do sada nisam dobio zvaničan odgovor, ali ako zgrada ne bude iseljena do naznačenog datuma, pokrenućemo sudski postupak i tražiti naplatu odgovarajuće zakupnine – poručio je Janković.
Iz Mitropolije crnogorsko-primorske rekli su nam da su uložili žalbu Ministarstvu finansija na odluke cetinjske filijale Uprave za nekretnine. Ukoliko tu ne ostvare pravdu, žaliće se Upravnom, a ako bude trebalo i Vrhovnom sudu Crne Gore.
Jedan od uglednih članova Ustavnog suda Crne Gore rekao nam je da „samo Bog zna kako ovo rešiti, iako je jasno da se imovina ne može upisivati na crkve koje nisu pravni subjekti” i da je „postupak cetinjske Uprave za nekretnine nezakonit, jer ona to može da učini tek nakon pravosnažnosti postupka u dokazivanju vlasništva”. Nejasno je takođe da li je crkva odvojena od države, kako je to precizirano svim dosadašnjim ustavima Crne Gore.

Monopoli mese skup hleb
Prošlogodišnja suša samo je psihološki podstakla rast cena pšenice, brašna i potom hleba. Od tada do danas vekna je poskupela četiri puta. Možda će i još koji put do početka nove, prave sirotinjske žetve. Ne samo zbog nikada manje posejanih površina nego i zbog vrlo neveselih podataka o rezervama hlebnog žita kod nas i u svetu.
I dok državni i mali pekari u Srbiji ponovo prave kalkulacije za novo poskupljenje, država, opet iznenađena, na sve to gleda kao na lanjski sneg. Ne dotiče je pitanje inflacije i snabdevanja najširih slojeva društva jeftinijim hlebom. Ješćemo politiku.
Da bi, ipak, kako-tako reagovala na izazov zvani poskupljenje hleba, država pokreće proceduru za bescarinski uvoz 200.000 tona pšenice. Polovina za komercijalne potrebe, a druga za rezerve. To indirektno kazuje da smo i njih pojeli i da država nema odakle da interveniše. Mora da kupuje žito kad mu vreme nije. Odakle? Po nikada višim cenama.
Nigde u našem regionu nema pšenice za prodaju. Svi je malo imaju i čuvaju za „ne daj bože”. Cena joj je uveliko oko 400 dolara za tonu. Kod nas je krajem februara zabeležila neslavan rekord – 414 dolara.
I sada, u takvim okolnostima, država „preti” nekakvim uvozom. Ne trudi se, čak, ni da zaviri u silose i skladišta velikih žitara i vidi pravo stanje stvari. Stručnjaci tvrde da je i pored žestoke lanjske suše Srbija požnjela gotovo dva miliona tona hlebnog žita. Sasvim dovoljno za naše potrebe. Zrno je od ratara preuzeto po bagatelnim cenama – jedva preko deset dinara za kilogram. Sada košta 24 dinara. Izvezene su stotine hiljada tona. A onda je država donela uredbu o zabrani izvoza pšenice. Onemogućila je izvoz pšenice, ali ne i brašna. I šta se sada dešava?
Nekoliko velikih kupaca i trgovaca drži pšenicu i na berzi prodaje samo onoliko koliko im odgovara. Ni kilogram više. Državne i privatne pekare ostaju bez brašna i moraju u kupovinu po iznuđenoj ceni. Karteli i monopoli rade svoje. Skupim brašnom peku hleb, ali i raspiruju inflaciju. Dotle im država sve vreme ide naruku stalnim, tromesečnim, produžavanjem uredbe o zabrani izvoza pšenice i ne čini ništa da spreči otvorene špekulacije nekolicine moćnika.
Možda bi im se, kažu stručnjaci, moglo doskočiti prolećnom setvom jarih sorti pšenice i time bar donekle nadoknaditi podbačaj u jesenjoj kampanji, kada se pod tim usevom našlo u najboljem slučaju 470.000 hektara. Uzalud svaka nada. Mi nemamo semena jarih žita. Ako to malo mučnih jesenjih hektara ne prihranimo kako valja izuzetno skupim mineralnim đubrivima, pa nas još i ne posluži vreme do prvih dana jula, kada padnu prvi novi otkosi, evo nama još jedne „gladne” godine.
Šta to znači?
Da otpočnemo s privikavanjem na sve skuplju hranu, pa i hleb, bez obzira na visinu plata i standard ili da na nekim novim izborima potražimo vladu koja će bar znati da organizuje poljoprivrednu proizvodnju, spreči delovanje kartela i monopola i velikom broju osiromašenih stanovnika omogući hleb po pristojnoj ceni. U bajku o tri dinara za veknu više ne veruju ni oni koji su je izmislili, a još manje gladni glasači.

Crna „Mačka”
Memfis, Tenesi. Raskrsnica puteva od Milvokija do Nju Orleansa, na kojoj za trenutak zaustavljam svoju američku pozorišnu avanturu. U jednom trenutku živost i vreva kao da zamiru. Putnici u aerodromskoj čekaonici gledaju u televizijske ekrane. „Ponovo neki obrt u predizbornoj kampanji“, pomislih naviknut na duele prominentnih predsedničkih kandidata. Slika na ekranu me razuverava i šokira: na njoj vidim kako gori američka ambasada u Beogradu. Saobraćaj na aerodromu u Memfisu zastao je na trenutak, baš kao misli u mojoj glavi, a onda se sve pokrenulo, hvatajući prethodni tempo. U tom istom trenutku, za mene dugom kao godina, naš balkanski „usud krvi i tla“ izronio je ponovo iz mog sećanja, znao sam da vreme, za nas, opet počinje da teče unazad.
Za razliku od mog vremena u mojoj zemlji u kom se po ko zna koji put ponavlja animozitet i zlo koje prati sve što je drugačije, ovde i sada oko mene, crnci i belci sede u istim avionima, uče iste škole, gej parovi se venčavaju i usvajaju decu, a ljudi prihvataju različitosti bez osuđivanja i omalovažavanja. Crna „Mačka“ na Brodveju? Zastupnici koji štite autorska prava Tenesija Vilijamsa dali su saglasnost da se ovaj komad izvede u afro-američkoj podeli, a redovi ispred blagajne potvrđuju interesovanje pozorišne publike i kulturne javnosti. „Big Dedi“ Polita igra Džems Erl Džons koji je ovu ulogu dobio posle mnogo godina nade i iščekivanja.
Iskonski čovek
„Big Dedi je ono što je Kralj Lir zvao iskonski čovek. Proputovao je ceo svet, napravio milione dolara, ali još uvek stoji čvrsto na zemlji. Vulgaran je. Nije religiozan, možda je čak i ateista. Ume da bude okrutan“, kaže o svojoj ulozi Džems Erl Džons. Preostali deo podele crne „Mačke“ brižljivom i nadasve veštom kombinatorikom sastavljen je od glumaca koji su filmske i pozorišne zvezde.
(/slika2)Nova produkcija „Mačke“ izašla je u trenutku kada su dve druge dobro poznate američke drame iz istog perioda, „Vrati se, mala Šibo“ Vilijama Indža i „Devojka iz okruga“ Kliforda Odetsa, stigle na Brodvej. U „Šibi“ razočaranu ženu Lolu igra afroamerička glumica S. Epata Merkerson, dok će u „Devojci“ ulogu slomljenog glumca igrati Morgan Friman.
Nekada nije bilo tako. Pozorišne priče iz sredine dvadesetog veka izvođene su u Americi sa potpuno „belom“ podelom. Raduje što jednom potpuno bela, američka klasika prelazi granicu boje. Rascep je konačno savladan. Promena ovog statusa govori o velikoj nadi koja se rađa zajedno sa pobedom crne mačke na usijanom limenom krovu. Ta pobeda jeste u tome „da jednostavno stoji na krovu što je duže moguće, da istraje“, kako je pisao Tenesi Vilijams davnih pedesetih godina prošlog veka.
Ela Ficdžerald, naličje slave
Sledeći u kolažu je Entoni Binov Komjuniti teatar u Nju Orleansu, do kojeg se može stići i tramvajem zvanim „Desire“ koji vozi obalom Misisipija. Ovo pozorište u srcu crnačkog kvarta počelo je svoju osmu sezonu postavkom teksta „Vojnikova drama“ Čarlsa Fulera, dobitnika Pulicerove nagrade. U predstavi koju je režirao Vilbert Vilijams igraju iskusni glumci i studenti pozorišne škole koju pri teatru vodi Entoni Bin. Sam Entoni Bin u „Vojnikovoj drami“ igra kapetana Ričarda Devenporta, koji dolazi u vojnu bazu Fort Nil u Lujizijani u kojoj su u Drugom svetskom ratu smešteni crni vojnici, kako bi ispitao slučaj ubistva crnačkog oficira. Istraga otvara mnogo važnija pitanja koja su deo političkog i moralnog korpusa crno-belog sveta.
(/slika3)Postavka „Vojnikove drame“ u gradu i državi posturaganske Katrine, u trenutku kada savezni sudija odbacuje navode za odgovornost inženjerijskih jedinica u izgradnji obalskih nasipa koji su se 2005. godine pokazali neadekvatnim i zbog kojih je čitav Nju Orleans poplavljen a više od 1600 ljudi poginulo, ima simboličniju poruku nego što bi to bilo u uobičajenim pozorišnim okolnostima.
Obnova Nju Orleansa napreduje, ali je razlika između Francuske četvrti, Biznis centra, Lojolinog univerziteta i siromašnih i napuštenih delova grada još uvek vidljiva. Za utehu i malo više, džez i bluz koji se slušaju i žive u Burbon stritu i Prezervejšn holu zaista su jedinstveni.
 A sjajan džez svira se i peva u predstavi „Ela“, koja vodi u srce i dušu prve dame pesme – Ele Ficdžerald. Poput nje, u svetu poznati umetnici u zenitu džeza posećivali su pozorišta i klubove na „Crnom Brodveju“. Ela je očaravala publiku i u koncertnim salama kakve su bile Linkoln centar, Klub Bali i Hauardteatar. U Karnegi holu 1991. u 74. godini, u raljama dijabetesa i poluslepa, Ela Ficdžerald je izvela svoj poslednji koncert. Predstava „Ela“, koja se izvodi u pozorištu Arena stejdž u Vašingtonu i koju predvodi reditelj Moli Smit, pokušava da otkrije onu malo poznatu, misterioznu stranu ličnosti velike pevačice. U naslovnoj ulozi ovog mjuzikla je Tina Fabrik.
Odisej, tamnoputi roker
Mjuzikl „Wiz“, prema romanu „Divni čarobnjak iz Oza“, priča priču o preobražaju deteta u odraslog čoveka ali i dugom putovanju ka identifikaciji afro-američke zajednice. Ovaj mjuzikl koji je prvi put izveden na Brodveju 1975. godine bio je prvi i veličanstveni proboj velike afro-američke produkcije u industriju zabave. Sa sedam nagrada Toni i brojnim izvođenjima po Americi, došao je na repertoar Djuk Elington škole za umetnost u Vašingtonu. U gledalištu prepunom Afroamerikanaca, preplavljen sam eksplozijom darovitih mladih glumaca, pevača i plesača. Ova klasična priča koja može biti interpretirana kao jednostavna dečija bajka u ovom mjuziklu mnogo je više od toga: prepleteno pulsiranje raznovrsnih saznanja o borbi i preobražaju crnačke zajednice na početku 20. veka u savremeno društvo.
U mjuziklu „Passing strange“,čiju pretpremijeru gledam u brodvejskom Belasko pozorištu, crni rok muzičar iz Los Anđelesa putuje u Amsterdam i Berlin. Ovaj novi mjuzikl prvo je izvođen na of-Brodveju gde je dobio sjajne kritike. Predstava, mešavina rok koncerta i tradicionalnog mjuzikla, preselila se svega nekoliko kilometara dalje na scenu brodvejskog Belasko pozorišta. Autor mjuzikla, crni rok muzičar Stju izjavio je da je prvi put video termin „Passing strange“ u strip verziji Otela. Ono što ga je inspirisalo za takav naslov bila je činjenica da se Dezdemona zaljubljuje u Otela fascinirana ludim ratničkim pričama koje on pripoveda. Baš kao rokenrol muzičar koji priča ženama da bi ih zaveo. Passing strange ima značenje ljudi koji prolaze zbog onoga što oni nisu – kulturno, psihološki, itd. Stju je izjavio da „mladi crnac ne prolazi kao beli”, ali on uči o različitim „maskama“ koje mora da nosi u životu. „Prolaženje je važan termin u crnačkoj kulturi, i zbog toga sam morao da ga upotrebim“. Jedan od likova u predstavi upotrebljava frazu „srednji prelaz“, termin koji ima posebno značenje za američke crnce, jer se tako zove njihov prelazak brodovima iz Afrike u Ameriku gde su prodavani kao roblje.
Stju, moderni rokenrol Odisej, sučeljava svoja iskustva iz crnačkog geta sa evropskim doživljajem Amerike: „Ti si crnac, znači sviraš džez“, kaže mu novi holandski prijatelj. „Ne, ja sviram rok“, odgovara. „Crnci sviraju džez“, uporan je Holanđanin. „Da li svi Holanđani žive u vetrenjačama?“ – pita Stju. Stjuova životna priča doseže univerzalno značenje kada publiku različitog uzrasta, boje kože, socijalnog i ekonomskog statusa ujedini pozorišni čin, ispraćen frenetičnim aplauzom. Tako ovo kratko i uzbudljivo pozorišno putovanje kroz afro-američku kulturu nanovo pokreće potrebu prava na različitost i uzajamnog razumevanja.

Mašina snova u akciji
Šta je zajedničko Sari Bernar, Oskaru Vajldu, Riti Hejvort i Merilin Monro?
Sve četiri ličnosti su u jednom trenutku istorije bili najglamuroznije pojave u svetu koji je, pre no što je postao „globalno selo“, već postao naseobina kojom nepokolebljivo vlada glamur. „Glamur je široko rasprostranjen termin u savremenoj kulturi. U mnogim rečnicima ovaj termin datira iz tridesetih godina dvadesetog veka, kada se uobličio sistem studija u Holivudu, dok Webster’s Third New International Dicitionary definiše glamur kao „neuhvatljivu, misteriozno uzbudljivu i često iluzornu privlačnost, koja podstiče maštu i podmiruje želju za nekonvencionalnim, neočekivanim i egzotičnim“, kažu Stiven Gandl i Klino T. Kasteli, autori izuzetno intrigantnog dela „Glamur“ (prevela Jovana Popović, objavila izdavačka kuća Klio, 2007).
Rajska površnost
Kada danas izgovorimo reč glamur, prva asocijacija je Holivud. Edgaro Moren o tome kaže: „Zvezde u potpunosti predstavljaju robu. Od svih zvezda koje je proizveo holivudski film, Merilin Monro je bila najprodavanija.” „Zanimljivo je da su iz lika Monro pažljivo odstranjeni svi elementi spontanosti i individualnosti“, ističu autori Gandl i Kasteli. Merilin Monro je, tako, pretvorena u poželjnu ikonu za savremenu publiku.
Od kada se pojavio, pre više od jednog veka, glamur ne prestaje da suptilno, ali sveprisutno, oblikuje način na koji doživljavamo realnost, ali i realnost samu. Budući da je glamur, pre svega, vizuelno iskustvo, a danas živimo u kulturi koja je veoma vizuelna, još uvek su slike Prislija, Monro i Džemsa Dina visoko tražena roba. Slike ikona iz prošlosti kao da i dalje imaju jači upliv i veći odjek od svakodnevne realnosti.
Glamur se pojavio u periodu kada je aristokratska moć počela da slabi, a aristokratski duh počeo da se prilagođava i reprodukuje u komercijalne i društvene svrhe. Ofenbahovo pozorište, kada se pojavilo, trebalo je da bude neka vrsta edena, raja, dakle, a u „raju mora da bude površnosti“, kažu Gandl i Kasteli. Već u to vreme počinje da se razvija i proces fluidnosti identiteta. Zajedno sa buržujskim hedonizmom, čija je osnovna crta bila nezasitost, pojavljuje se i poseban, potrošački mentalitet, koji je bio ključan za glamur.
U momentu kada plinsko svetlo čini od Pariza vizuelni spektakl (i danas ovaj grad zovu „gradom svetlosti“), Benjamin kaže da je „mašina snova stavljena u akciju“.
Razvoj gradova i pozorišta doprineo je razvoju glamura, a kupac je postao osoba koja je u potrazi ne tek za robom već za zadovoljstvom. (Danas u Americi postoje klinike za odvikavanje od šopinga. Stepen izlečenja pacijenata nije ohrabrujući. Svaka zavisnost, pa i ona od kupovine, teško se leči.)
Vratimo se glamuru. U momentu pojave prvih velikih pariskih i londonskih robnih kuća, prodaja je pretvorena u zavođenje. U to vreme Zola piše: „Robna kuća teži da zameni crkvu“. Glamur je postao ne samo aura oko robe i filmskih zvezda – vrhunske filmske robe, on je postao i – masovni jezik žudnje. Rođen u Parizu, iz eklektične kombinacije stilova, glamur je, u svojoj suštini, predstavljao – zavodljivost.
Izgled za spavaću sobu
Već krajem 19. veka žene su preuzele ulogu ukrasnog pola i došlo je do – komercijalizacije ženstvenosti, kao i do kulture pokazivanja, koja je razvila četiri tipa žene koje su važile za – glamurozne. To su: kurtizana, žena iz visokog društva, glumica i zabavljačica. Kurtizane su opstale do 1914, a glamur glumica poticao je od njihove slave, baš kao i od sposobnosti da se, fluidnošću identiteta, stope sa ličnostima likova koje su tumačile. I glumice i kurtizane trgovale su istom robom – nerealnim snovima.
Prva svetski glamurozna glumica bila je Sara Bernar. Razmetljivo se reklamirala, često je igrala role kurtizana i težila je da – zapanji. Bila je egzotična i ekscentrična, prerušavala se u muškarca na sceni, a za kućne ljubimce je imala jednog majmuna, jednog geparda i – zmije prekrivene draguljima. Tvrdila je da spava u mrtvačkom kovčegu, koji je postavljen roze svilom.
Glamur je tokom dvadesetog veka nastavio da bude način pakovanja ženske seksualnosti. Veoma dugo vezivan je isključivo za – belu rasu. I danas nemamo mnogo crnih glumica i glumaca u Holivudu. U svetu manekenstva svetsku slavu i status glamurozne zvezde do sada je stekla samo jedna: Naomi Kempbel.
Vratimo se u Holivud – profesionalnu fabriku snova, tj. iluzija. U trenutku najveće slave, još jedna na spisku najglamuroznijih, Greta Garbo, igra stalno posrnule žene ili kurtizane. U to vreme njeno pravo ime, Greta Gustafson, bilo je već odavno zaboravljeno. Holivud je voleo da novoproizvedenu robu – zvezde, krsti i novim imenom. Tako je Lusil Lesur postala Džoan Kraford, Arči Lič – Keri Grant, Marion Morison –Džon Vejn, i tako u nedogled. „Svi bi voleli da su Keri Grant. I ja bih“, rekao je jednom ironično ovaj glumac.
Novonastala bujica filmskih slika kao da je neosetno počela da sprečava potpuno razumevanje. „Slika-ideja odbacila je samu ideju“, kaže Krakauer. Slavna ličnost postala je industrija poput drugih industrija, a sama popularnost se pretvorila u robu unutar nje.
Slavni, glamurozni izgled holivudskih zvezda, kritičari Holivuda su zvali „izgledom za spavaću sobu“. Iako su glamurozne glumice često fotografisane na tepisima, u negližeima, u krznu i svili, čime se isticala njihova seksualnost, postoji i grupa glamuroznih, a androgenih. To su Garbo, Beti Dejvis, Ketrin Hepbern...
Gandl i Kasteli glamur definišu kao „napravljenu verziju realnosti koja podstiče na konzumiranje, proizvedenu auru kapitalističkog društva, zaraznu, zaslepljujuću iluziju koja nadomešta autentičnost i stavlja potrošnju u sam centar ljudske egzistencije“.
Glamur je nastao u momentu kada je robi postala potrebna aura, jer joj je proizvodnja na veliko oduzela suštinsku vrednost koju je imala, dok je pravljena uz ljudsku veštinu i napor, kažu autori „Glamura“. Da bi se roba bolje prodavala, ona je – seksualizovana i seksualizacija robe je tada, baš kao i sada, glavna osobina potrošačke kulture. Figura žene je još krajem 19. veka postala predmet, a erotičnost se materijalizovala i – pretvorila u robu. Roba na tržištu je dobila auru, a pred čovekom se početkom dvadesetog veka već prostiralo – seksualizovano tržište. Već u to vreme pojava žene postala je važnija od njene ličnosti, a glamur se vezivao za kurtizane, glumice ili izvođačice. Karakterisale su ih udaljenost, teatralnost, misterija. Mediji počinju da konstruišu događaje i ličnosti, a reklame bacaju u senku stvarne događaje u svetu. Medijsko carstvo već tada počinje da masovno proizvodi slike koje uzimaju svu pažnju publike, crpeći njenu energiju. Realnost popušta pred nadrealnošću.
Čovek, najpoželjnija roba
Holivud je i dalje mesto u kome su se tokom čitavog dvadesetog veka proizvodili ne samo filmovi – već i glamurozna lica. Glamurozno lice je lice koje je postalo predmet i kome se ljudi dive. Glamurozna ženska lica smeše nam se sa najvećeg broja reklama, pošto je primećeno da potrošnja raste u meri u kojoj je povezana sa ženstvenošću i – teatralnošću.
Danas, tvrde autori knjige „Glamur“, „kurtizane predstavljaju najstariju definisanu sliku glamura koja je još uticajna“. Između kurtizana uticajnih s kraja devetnaestog veka, s jedne, i Klaudije Šifer i Linde Evanđeliste, s druge strane, mala je distanca, dodaju oni, jer su sve ove žene posedovale sposobnost da opčine, koja se nije oslanjala samo na njihovu lepotu ili slavu već i na pažljivo baratanje materijalnim dobrima i vizuelnim efektima. Glamur je, očito, jedan od najintrigantnijih društvenih fenomena. Posle robovlasništva, jedino je glamur uspeo da od čoveka napravi robu, a od obične robe u izlogu –„mračni predmet želje“.

Koliko je bolje kad si odsutan
Na Dalekom istoku, zahvaljujući tradicijama taoizma i budizma, praznina je sveprisutni pojam kako u filozofiji i umetnosti tako i u svakodnevnom životu.
U ovoj tradiciji nastale su brojne prakse putem kojih praznina može postati čovekova druga priroda:  kako dugotrajno i naporno vežbanje meditacije, tako i discipline koje u sebi nose meditativnu komponentu, bilo da se radi o borilačkim veštinama, bilo o umetničkim praksama. Naime, gluma i umeće pijenja čaja, pravljenje ikebane i suvog vrta, pisanje haiku poezije i ispisivanje kaligrafija, podjednako kao i umeće mačevanja i veština gađanja lukom, vezani su za meditativni princip postepene (i privremene) eliminacije misli, osećanja i čulnih senzacija, odnosno stvaranja unutrašnje tišine. Ovo je prvi i osnovni preduslov za umanjenje ličnog, ego-orijentisanog subjekta.
Uranjanje u delo 
Da li je koncept praznine blizak zapadnom čoveku i zapadnoj estetici? Mada u istoriji zapadne civilizacije praznina svakako nije bila dominantan formalni element niti estetska funkcija, kao što ni unutrašnja tišina umetnika nije bila neki posebno istican i negovan pojam, ipak brojni i često pionirski primeri iz filozofije i umetnosti ukazuju na suštinski afinitet estetike i praznine, naročito praznine subjekta.
Stoga je moguće povući veoma upadljive analogije između teza nekih od najvećih zapadnih mislilaca i orijentalnih učenja. Ovi mislioci su, naime, često i pod direktnim uticajem orijentalnih stanovišta, isticali da se svaki estetski doživljaj, bilo da je u pitanju stvaranje, bilo recepcija, zasniva na ograničenju ličnosti subjekta, odnosno svesti o sebi i sopstvenom Ja, i potpunom uranjanju u delo ili kreativni proces.
Mada su prizvuci ovakvog mišljenja oduvek postojali, ova stanovišta svoj potpuniji oblik poprimaju tek u modernom dobu, u delima Šopenhauera, Ničea, a zatim sa nastankom psihoanalize bivaju utemeljena i izvan polja filozofije i estetike. Umanjenje svesnog subjekta sprovodi i Hajdeger koji tvrdi da je kao posledica hegemonije subjekta u estetici došlo do identifikacije afektivnog stanja sa estetskim. On predlaže da se umesto fokusiranja pažnje na subjekat, njegovo osećanje i doživljaj, neguje Grundstimmung, 'štimung' atmosfera, tonalitet, nešto što nije u vezi ni sa subjektom ni sa objektom, ali kroz šta se svet ispoljava.
Pražnjenje umetnikovog „Ja“
Najzad, na ovoj misaonoj putanji neizostavno treba pomenuti Ludviga Vitgenštajna, čija se filozofija na najbeskompromisniji način zalaže za direktno, impersonalno iskustvo, u kome subjektovo Ja ne posreduje niti njime upravlja.
Sva ova gledišta izvršila su snažan uticaj i ostavila dalekosežne posledice na estetiku, a istovremeno i odredila put savremene umetnosti. Naime, apstraktna umetnost, performans i hepening, ples, savremena muzika, književnost, svako na svoj način, poigravaju se pojmom praznine.
Bilo da je reč o Maljevičevom belom kvadratu ili o kompoziciji od četiri minuta i 33 sekunde tišine Džona Kejdža, o hepeningu Alana Kaproua, o književnosti koja je proglasila smrt autora, ili o doslovnom plesu Mersa Kaningama, sve su ovo primeri prisustva praznine čiji se odjeci često mogu slediti samo na onom nevidljivom polju intimno-univerzalne spoznaje. Može se, stoga, zaključiti da formalna revolucija savremene umetnosti sledi put kreativne praznine.
Najvažnija praznina, tvrdi u eseju „Estetika praznine” Đanđorđo Paskvaloto, jeste unutrašnja praznina subjekta, „pražnjenje” njegovog Ja. U ovom Ja, naime, leži koren svih vezanosti i svih beskonačnih diskriminacija koje um projektuje na pojedinca i na svet. Decentralizacija subjekta, pak, dovodi do sistemske promene: kako se Ja smanjuje, tako svet postaje veći.
Na Istoku postoje discipline i učenja koja direktno vode izmeštanju subjekta iz iluzorne pozicije centra univerzuma. U zapadnoj civilizaciji ovakve tendencije su uglavnom na periferiji kulturnih i društvenih zbivanja. Mada je dominantan i centralizovan subjekt u misaonoj tradiciji Zapada mnogo puta bio dovođen u pitanje, u društvenoj stvarnosti, pa čak i u umetnosti, reč je o poziciji koju snažno i autentično zastupa tek poneki pojedinac.
Nama blizak primer ovakvog umetničkog koncepta jeste stvaralaštvo Srđana Valjarevića, odnosno njegovo pisanje s periferije. „Jeo sam jabuku hodajući ulicom. Šake su mi bile sočne i lepljive, jedan radnik je lopatom utabavao zemlju. Tu će uskoro biti ulica.” („Tri utorka”, II). Evo jednog domaćeg haikua, istina u četiri stiha.
Mada u Beogradu postoji krug ljudi koji piše haikue, Valjarević svakako nije jedan od njih. Ovaj mini stih samo se slučajno našao u njegovoj formalno razbarušenoj poeziji. Ono što verovatno nije slučajno jeste marginalna pozicija koju ovaj pisac u svojim stihovima sebi dodeljuje. Ne kažemo da je ona proizvod neke spekulacije ili direktne intencije. Jednostavno, kao da mu se dao dar da od sebe napravi distancu, da se posmatra u društvu sa mravima, vranama, psima, da sebi ne daje veću važnost od granja, zemlje i kiše; da se ne smatra boljim ili gorim od ostalih ljudi, već to što jeste, i da to nosi, nekad teško, a nekad lako.
Valjarević: stvari imaju reč
„Sve te silne stvarčice na stolu, koje su, jedna po jedna, ispadale danima iz džepova i iz torbe i zauzimale svoje mesto, jedna kraj druge”, počinje pesma o Londonu („Kiša se topi u ustima”), a onda o njemu ne govori pesnik, već same stvari: „upaljač i upotrebljene autobuske karte, zgužvana kapuljača, plan Londona, kesica čaja od pomorandže, ključevi, kondom, cigarete, losion za brijanje, podmetač za čašu, rečnik”. A uostalom (potpuna decentralizacija), niti je taj London, niti išta drugo glavno i jedino: „Čuje se kiša, udara po simsu, engleska kiša. Bilo koja kiša.”
„Koliko je bolje kad si odsutan”, kaže Valjarević („Tamo pozadi”). Kao da praznina nije kukavički beg, već mudro povlačenje, odstupanje, odstojanje, pravljenje prostora za smislenije bivstvovanje. Ova praznina radi iznutra da nešto ipak napravi. Tako u autobiografskoj pesmi „Klinč II”, mada preovlađuje nisam ovo i nisam ono, a ako i jesam, onda to jesam slabo i površno, nekim čudom rezultat nije čovek gubitnik, već biće koje, za razliku od drugih aktivnih utvara, živi i diše: „puckaju mi nožni zglobovi, kolena, lakat, vratni pršljen i ramena”. Ceo čovek! I još može da kaže: „Sve ovo ipak vredi.”
Praznina nije napravila pustoš već prisustvo. Pesnik skuplja „trunčice, hiljade, u jednu šaku”, i kaže: „Dobro je, tu je” („Jedan minut je dovoljan za stid”).

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Skriveno lice umetnosti
U Umetničkom paviljonu „Cvijeta Zuzorić” u ponedeljak je otvorena izložba „Art brut u Austriji” koja predstavlja radove pacijenata sa psihosocijalnih instituta širom Austrije. Ove ustanove opremljene su ateljeima u kojima se pacijenti uz psihosocijalnu podršku bave umetnošću. Na izložbi su prikazani radovi stvaralaca iz 28 ateljea – od ustanove u Gugingu, kada je šezdesetih godina 20. veka psihijatar Leo Navratil otkrio umetnički talenat kod nekih svojih pacijenata, do današnjih dana. Kustos izložbe je Angelika Bojmer, a izložbu je organizovao Austrijski kulturni forum pod pokroviteljstvom Saveznog ministarstva za evropske i internacionalne odnose. Značajan deo izložbe čini i 45 dela iz bogate kolekcije psihijatra dr Ljubomira Erića, autora knjige „Psihoanaliza i psihopatologija likovnog izraza” (Institut za mentalno zdravlje, 2000). Erićevo delo došlo je u ruke austrijskih stručnjaka, koji su ga pozvali da ovoj izložbi pridruži i deo svoje kolekcije.
Kao tvorac termina „art brut” u istoriji umetnosti spominje se umetnik Žan Dibife, koji je pod tim pojmom podrazumevao jedinstvenu, nebrušenu umetnost onih ljudi koji su zbog mentalnih bolesti izopšteni iz društva. Art brut se neretko u stručnim krugovima određuje i kao skriveno lice savremene umetnosti.
Otkrivanje ove vrste umetnosti seže na kraj 19. veka, kada je Valter Morgentaler predstavio Adolfa Vulflija profesionalnom i umetničkom svetu i kada je nemački psihijatar Hans Prinzhorn u Hajdelbergu počeo da primećuje slike svojih pacijenata, od čega je kasnije nastala čuvena hajdelberška kolekcija od više hiljada radova.
Vek nakon ovih događaja, umetnost koju su kreirali ljudi sa mentalnim oboljenjima postala je zvanični deo moderne umetnosti zauzimajući mesto u galerijama, muzejima, privatnim kolekcijama, na tržištu. Čuveni Harald Zeman, jedan od selektora Bijenala u Veneciji, izlagao je neke od ovih radova u Cirihu šezdesetih godina, kao i na poznatoj međunarodnoj umetničkoj manifestaciji Dokumenta. Lozana je poznata u svetu po svom Art brut muzeju koji čuva oko 30.000 radova.
– Slikarstvo psihijatrijskih bolesnika se neguje svuda u svetu. U našoj zemlji Institut za mentalno zdravlje koji je osnovan 1963. godine, po uzoru na engleske ustanove i po savremenim principima, imao je organizovanu dnevnu bolnicu sa velikim likovnim ateljeom koji je radio pod stručnim nadzorom likovno obrazovane umetnice. Radeći u toj ustanovi, sakupio sam oko 600 crteža i počeo da koristim crtež u terapeutske svrhe. U psihijatriji se crtež koristi kao sredstvo putem kojeg se lakše dolazi do uvida u nečije stanje budući da se neki pacijenti lakše izražavaju likovno nego verbalno. Ključni momenat za psihijatre u analizi pacijentovog stanja jeste onaj kada dođe do promene u likovnom iskazu. Psihoanalitičari smatraju da kreativnost nastaje iz unutrašnjih psiholoških procesa koji na razne načine destabilizuju ego različitim fantazijama, simbolima koji potiču iz nesvesnog. U svakom kreativnom procesu postoji otklon od realnosti. Naučnici i umetnici savlađuju otklon i vraćaju se na početno stanje, a psihijatrijski bolesnici se ne vraćaju i odlaze dublje u regresiju – objašnjava psihijatar Ljubomir Erić.
Fascinaciju „nebrušenom umetnošću” delili su, pored Žana Dibifea, mnogi poznati umetnici koji su stvarali početkom prošlog veka. Maks Ernst je sa dozom zavidnosti izjavljivao da nikada neće dostići dubinu i ekspresivnost „čiste duhovne vizije ove neverovatne umetnosti”. Pol Kle je takođe bio impresioniran intenzitetom i slobodom koji su, kako je govorio, bili u saglasju sa njegovim istraživanjima, dok je čuveni Klod Levi-Stros o stvaralaštvu psihijatrijskih bolesnika izjavljivao: „Njihovi napori deluju mi kao jedini reprezentativni, i pokazuju koliko je potrošena takozvana profesionalna umetnost”.
Kustos Angelika Bojmer je za potrebe ove putujuće izložbe obišla radionice u psihijatrijskim ustanovama širom Austrije: „Razgovarala sam sa pacijentima, divila se njihovim radovima i izabrala nekoliko stotina. Ovi umetnici često transponuju svoje snove u ono što slikaju sa neverovatnom koncentracijom i strpljenjem ali i tehničkim umećem. Oni pričaju priče i svoja iskustva kroz ove radove, a povremeno su vidljivi i njihovi strahovi”, kaže Angelika Bojmer.
Danas je prihvaćen stav da je likovni izraz psihički obolelih postao integralni deo likovnog izražavanja, tako da se, prema rečima Ljubomira Erića, ova umetnost više ne može svrstati u bolesnu izopačenu ili psihopatološku umetnost, jer umetnost sa takvim obeležjima ne postoji. „Postoji samo psihopatologija likovnog izražavanja koja je, nažalost, dugo bila sasvim zanemareno područje likovne umetnosti i kulture. Kada je o njoj reč, primerenije je govoriti o mogućnostima drugačijeg umetničkog oblikovanja, ili, pak, o novoj antropologiji, u koju su, prema Gorsenu, svrstani i radovi našeg proslavljenog slikara Miodraga – Dade Đurića”, kaže Ljubomir Erić.
Izložbu „Art brut u Austriji” u Umetničkom paviljonu „Cvijeta Zuzorić” koja će biti otvorena do 26. aprila prati obiman, luksuzno opremljen katalog u kome su na više od 450 stranica pored reprodukcija publikovani tekstovi o istoriji Art bruta, odnosu ove umetnosti sa savremenom umetnošću, razgovori sa stručnjacima iz ateljea koji se nalaze u psihijatrijskim ustanovama, pregled muzeja i kolekcija dela Art bruta.

Dečani su srpski manastir, u vizantijskom stilu
S nevericom sam pročitao smušeni i nesrećni tekst Jovana Despotovića, oslonjen samo na jednu rečenicu u mom intervjuu objavljenom u Kulturnom dodatku, koji je Redakcija naslovila Umetnost svete zemlje. Razgovor se uglavnom vodio o nastanku i sudbini moje knjige objavljene pre desetak godina o umetnosti na Kosovu i Metohiji. Despotović je, po staroj žalosnoj praksi, rečenicu istrgao iz celine da bi joj dao značenje koje želi. Sve to ne bi zavređivalo pažnju u atmosferi osipanja vrednosti pisane reči da pri tome nije rečeno da sam u ime dnevne politike odstupio od onoga što sam decenijama govorio kao istoričar umetnosti.
Da bi se čitaoci podsetili, doneću bar još jednu rečenicu koja prethodi njegovom citatu i omogućuje da se razume smisao celine: „Jedan od najznačajnijih spomenika u Metohiji, hram Pantokratora u Dečanima, koji je kao svoj mauzolej počeo da diže kralj Stefan, a dovršio ga Dušan, gradio je Vita, pripadnik franjevačkog reda ’iz Kotora grada kraljeva’. Svojim oblicima, skulpturalnim ukrasom i klesarskom praksom odgovarao je graditeljstvu Italije i središta na našoj jadranskoj obali, ali je prostornim rešenjem bio prilagođen potrebama istočnohrišćanskog kulta. Utoliko je veća besmislica što kosovske vlasti danas srpske srednjovekovne spomenike na ovom području predstavljaju kao vizantijske i čak vizantijsko-albanske.“
Mijeovo svrstavanje
Despotovićeve reči se odnose na promenu mojih shvatanja: nekada sam, navodno, govorio da je umetnost na Kosovu vizantijska, a sada u dnevnopolitičkim tokovima odstupam od toga. Najteže je kad ličnost koja raspravlja o nečemu ne zna osnovne pojmove, pa se upliće i dolazi u sukob sa sobom. S obzirom na to da je u pitanju istoričar umetnosti, trebalo bi da osećam nelagodnost ili da budem ožalošćen. Ipak, moram da mu ponešto objasnim: izraz vizantijski kada se odnosi na istorijski ili istorijsko-umetnički spomenik ima dva osnovna značenja – prvo, ukazuje na pripadnost Vizantiji, Vizantijskom carstvu, pri čemu se neizostavno mora imati u vidu i pravno-ktitorski status spomenika; drugo, u stilskom smislu, izraz vizantijskiukazuje na vrednosti koje odlikuju stvaranje u duhu vizantijske umetnosti.
S obzirom na to, dakle, da je u rečenici, koju Despotović nije preneo, bilo govora o Dečanima, spomeniku koji nije na teritoriji Vizantije, jasno je da bi se na njega mogla odnositi kvalifikacija da je stilski vizantijski. Pre toga sam, videlo se, naveo odlike koje nisu vizantijske (oblici, skulpturalni ukras, klesarska praksa itd.). Što se tiče pravno-ktitorskog statusa, u natpisu nad ulazom uklesano je u kamenu gredu da je fra Vita „sazidao ovu crkvu svetoga Pantokratora, gospodinu kralju Urošu Trećem i njegovom sinu, svetlom i prevelikom i preslavnom gospodinu kralju Stefanu.“Ne znam u čemu je nedoslednost ako kažem da je to spomenik srpske srednjovekovne arhitekture, a ne, prema prospektima vlasti u Prištini, vizantijski, vizantijsko-albanski ili vizantijsko-ilirski. A kako Dečani izgledaju strancima? Sećam se reči španskog ambasadora g. H. Pereza Gomeza: „Bio sam iznenađen kad sam se našao pred dečanskom crkvom; mislio sam da sam u Toskani...“
Moram da podsetim da su se karakterom arhitekture i skulpture Dečana kao srpskim spomenikom bavili naši najugledniji stručnjaci Đ. Bošković, V. Korać i M. Čanak-Medić. Despotović očevidno ne zna da je Dečane i Banjsku akademik Koraćuvrstio još u svoju izvanrednu doktorsku disertaciju Graditeljska škola Pomorja. Da li i on, kao ja, iz razloga dnevne politike?
A pre svih se i veliki poznavalac vizantijske umetnosti G. Mije  u delu L` Ancien art serbe. Les églises, Paris 1919, drznuo da spomenike na Kosovu i Metohiji nazove srpskim. Najzad, već dve decenije u izdanju Republičkog zavoda za zaštitu spomenika kulture izlazi monumentalna serija Spomenici srpske arhitekture srednjeg veka. Za nju je J. D. – bar kao pomoćnik ministra – morao znati, jer je njeno izdavanje omogućavalo Ministarstvo kulture. Zašto on tada nije osporio valjanost tog naziva i istupio protiv onih koji su se usudili da spomenike nazovu srpskim?
Da li bi iko, od najšire publike do najviših stručnjaka na Zapadu, osporio da su veliki predstavnici određenog stila – Bogorodičina crkva u Parizu ili Kelnska katedrala, na primer – spomenici francuske i nemačke umetnosti? 
Da li se, s druge strane, Dečani, i pored pripadnosti njihovih fresaka vizantijskom stilu, mogu uvrstiti u našu kulturnu baštinu? Natpisi na kamenu i zidovima, beleška Srđa Grešnog koji se potpisao našim pismom i bojom kojom su slikane freske, desetine portreta srpskih vladara, njihovih predaka i srodnika, svete ličnosti iz istorije srpske crkve, darodavci iz vlasteoskih krugova, likovi arhijereja, igumanā i drugih... Loza Nemanjića, zar sve to nije dovoljno? I pored ogromnog duga srednjovekovne Srbije carstvu za koje je ona bila vezana religijom, državnopravnim shvatanjima, karakterom crkvene organizacije, književnim stvaranjem i umetnošću, izraz vizantijski ne pokrivau celosti sve što se u njoj stvaralo.
Nesporni status Hilandara
Niko ne spori, kao ni ja, da našu srednjovekovnu umetnost, u širem smislu, treba posmatrati kao deo vizantijske kulture, ali... za to ne treba da postoji neki dogovor. U rasuđivanju o ovim pitanjima treba biti obazriv, a pre svega i ponešto znati. Haj`te da se prisetimo nečeg što je Despotoviću nekada bilo bliže, zbog odgovorne funkcije u Ministarstvu kulture. Po njegovom tumačenju, Hilandaru bi se mogao osporiti status srpskog manastira. On nije podignut na tlu Srbije, a podređen je, kao i cela Sveta gora, sve do danas, Vaseljenskoj patrijaršiji u Carigradu. Ipak, za celu monašku zajednicu na Atonu i za grčku vlast, kako političku tako i za službu zaštite, Hilandar je srpski manastir. Nisu u pitanju samo srdačne veze drugih bratstava sa našim, niti trajno prijateljstvo celog grčkog naroda prema nama i našim monasima, nego i uvažavanje statusa stečenog ktitorstvom osnivačā srpske države i crkve. A treba li podsećati da je Hilandar dizan i ukrašavan u duhu vizantijske umetnosti i da je čak u najvećoj meri delo vizantijskih majstora? Ako je Hilandar srpski manastir, šta reći za Dečane izgrađene u srednjovekovnoj Srbiji?
Niko razuman i bar malo obrazovan neće dovesti u pitanje našu duboku vezanost i pripadnost, posebno slikarstva, svetu vizantijske umetnosti, izrasle na likovnom govoru helenskog nasleđa. Obraćajući se studentima Aristotelovog univerziteta, u proleće 1999, govorio sam o ogromnom uticaju Soluna na našu zemlju i istakao da su na Kosovu i Metohiji ugrožena i dela njihovih predaka, možda čak u većem broju sačuvana u srpskim spomenicima nego u njihovom gradu.
Zašto iz mojih knjiga i moga ukupnog dela, kao i iz predavanja koja su slušale stotine studenata, J. D. nije izvukao makar jednu jedinu rečenicu koja bi govorila u prilog mog oportunizma ili nacionalizma? A toliko godina sam predavao istoriju umetnosti jugoslovenskih naroda u srednjem veku ne samo budućim istoričarima umetnosti nego i arheolozima i etnolozima, od najranijih hramova na Ohridskom jezeru do gotičko-renesansnih fresaka u Istri. 
Ovde ću se zaustaviti na odgovoru Despotoviću, uzdržavajući se od dalje analize koja bi pokazala kako je svestrano i temeljno njegovo nepoznavanje pitanja u koje se upleo.
Čemu i kome sve to služi?
A možda to i nije trebalo da me iznenadi. Gotovo u isto vreme, u Politici se pojavio neobičan kratak tekst o mojoj ćerci Jeleni Subotić. Navedeno je, pored ostalog, valjda kao kompromitujući podatak, da je na talasima B-92 vodila jednu od muzičkih emisija (bavila se pre toga i sama muzikom), a nije rečeno da je radila u Kulturnoj redakciji Politike. A dobro se sećam susreta sa Zukom Džumhurom u umetničkoj koloniji u Počitelju, koji mi je, kada smo se videli, oduševljen, kazao da je tako dobar tekst o Salvadoru Daliju, neposredno nakon njegove smrti, samo moja supruga Irina mogla da napiše. Nasmejao sam se: mi smo u to vreme bili na moru, a članak je napisala Jelena, čije je početno slovo imena, u potpisu, Zuko prevideo. Tada je Jelena imala samo osamnaest godina.
Ostaje mi da se sa Štefanom Cvajgom sećam Jučerašnjeg sveta, onog pre progona.
Ugasiću svetla nade, upaljena pre sedamdeset sedam godina.
P.S.
S obzirom na to da je moguće očekivati nove neistine i besmislice, napominjem da bilo kakav dalji razgovor smatram izlišnim i da u njemu neću učestvovati.

Hičkokovska svakodnevica osamdesetih
Gledajući film Kristijana Munđijua „4 meseca, 3 nedelje i 2 dana”(delo koje je, uz Mihalkovljev film „12”, predstavljalo vrhunac ovogodišnjeg Festa) zapitaćemo se u jednom trenutku: u čemu leži snaga ovog ostvarenja? Šta je to što nas u njemu tako duboko pogađa i uznemiruje? Za tako nešto sigurno nisu dovoljni sama tema i ambijent filma – beda Čaušeskuove Rumunije 1987, i ilegalno izvođenje abortusa u tim poluprimitivnim uslovima. Nije to čak ni majstorski sproveden rediteljski postupak: dosledni dokumentarizam, uz znalačko kombinovanje naturalističkih detalja i montažnih elipsi. Osnovna snaga rumunskog autora je, čini se, baš u tome što rediteljski stil koristi tek kao polazište i sredstvo – dok je pravi cilj prodiranje logike stvarnosti, logike života u njegovu filmsku priču.
            Otvorena i nepotkupljiva, logika stvarnosti jedan je od izvornih potencijala filmske umetnosti; ona nas uči da ponovo opažamo svet obnavljajući naš otupljeni, vaspitanjem dresirani i automatizovani saznajni aparat. I ono što je zbilja bilo prevratničko u važnim pokretima i pravcima kroz filmsku istoriju, beše prepuštanje snimljenih prizora logici stvarnosti, lišenoj automatizma, autentičnoj i otvorenoj. Ta je otvorenost i dvosmislenost života upisana u glavna dela poetskog realizma i italijanskog neorealizma, u prva dela francuskog „novog talasa” i ključne naslove jugoslovenskog „crnog talasa”, ali i u dela novog britanskog i novog iranskog filma na izmaku 20. veka... Andre Bazen, možda jedini pravi filozof u povesti filmske teorije, osvetlio je i protumačio esencijalno svojstvo filma: važnija od svih rediteljskih konstrukcija i jednoznačnih poruka je stvarnost upisana u proticanje filmskog prizora; ta neizvesnost slučaja i stvarnosti, „darovitija od svih filmskih stvaralaca”. „Stvari su tu, zašto bismo njima manipulisali?”, kaže Roselini. Međutim, ni Bazen kao ni Roselini ne opredeljuju se za bilo kakvu, nego prevashodno za čudotvornu stvarnost, onu koja pred nas iznosi i analizira „tajnu naše sudbine”. Samo pred otvorenom „dramaturgijom” stvarnosti gledalac se postavlja u situaciju egzistencijalnog izbora – na njemu je zadatak da od komadića stvarnosti sklopi vlastiti smisao, da gledajući život na platnu ispiše formulu vlastite egzistencije.
            Logika stvarnosti i sva složenost njene „dramaturgije” u poslednje vreme najsugestivnije su izražene upravo u novom rumunskom filmu. Vraćam se ostvarenju „4 meseca, 3 nedelje i 2 dana”, zasluženom laureatu „Zlatne palme” u Kanu: dugi, nepomični kadar beživotnog fetusa na podu hotelskog kupatila (ploda o čijoj starosti nam govori sam naslov) ipak nije i najpotresniji prizor Munđijuovog filma. (U tom ubijenom životu iščitavamo i pomalo transparentnu metaforu jednog nakaznog društvenog sistema.) Uzbudljiviji su svakako kadrovi u kojima glavna junakinja, kao progonjena zver, luta tminom periferije u potrazi za mestom gde bi se ubijenog fetusa mogla osloboditi. Ili onaj statični kadar porodične večere kroz koju se u ispraznim razgovorima ogleda sva apsurdnost komunističkog društva, dok napetost junakinje (kao i gledaoca) svakoga trenutka raste. Utisak je da Munđiju vodi sirove isečke iz rumunske svakodnevice osamdesetih godina 20. veka katkad i do granice hičkokovskog saspensa – ipak ne dopuštajući da samo jedna emocija ili značenje preuzmu dominaciju nad otvorenošću života koji iz prizora pulsira. Treba li podsećati da su otvorenost i nepredvidivost realnosti i života uklonjeni i prećutno cenzurisani fenomeni, ne samo u savremenom holivudskom nego, nažalost, i u većini evropskih filmova na početku 21. veka? (Imamo tako sve više samozaljubljenih autora, nezainteresovanih za svet oko sebe, zatvorenih u minorne intelektualne konstrukcije, za koje infantilno veruju da su velika umetnost. Sećam se da je Majk Li jednom prilikom izjavio kako značajnu inspiraciju za svoje ogoljene junake crpi vozeći se svakodnevno podzemnom železnicom u Londonu – kakva sjajna pouka za sve one autore koji su preobilje stvarnosti zamenili za mrtve šablone i apstrakcije vlastitoga Ja!)
                 Ovo su neki od ključnih razloga zbog kojih dela rumunskih reditelja na mapi autorskog filma danas imaju poseban značaj. Pored Munđijua, treba spomenuti i one koje smo na Festu videli u prethodne dve godine: Kristi Pujua sa filmom „Smrt gospodina Lazareskua” (2005), Radua Munteana sa delom „Hartija će biti plava” (2006), kao i tragično nastradalog Kristijana Nemeskua. Za razliku od Munđijua, koji dramaturgiju stvarnosti često upravlja ka saspensu, Puju vodi sirovu svakodnevicu (tačnije poslednje sate u životu jednog siromašnog penzionera) u pravcu tragične farse. „Smrt gospodina Lazareskua” može nas podsetiti i na verovatno najbolju Joneskovu antidramu „Kralj umire”, po zapanjujućem spoju užasnog i smešnog između kojih se brišu sve granice. Jedino što je, umesto Joneskovog stilizovanog kralja, kome se kraljevstvo sa približavanjem smrti kao ledena santa smanjuje, u Pujuovom filmu pred nama je nesrećni starac čiju agoniju posmatramo kao dokumentarni snimak života kojem svakodnevno prisustvujemo. Nema ničeg fantastičnijeg od same stvarnosti – ova čuvena misao Dostojevskog u svakom vremenu traži pravog autora koji će moći da posvedoči njenu verodostojnost, a čini se da Puju, Munđiju i Muntean u tome u potpunosti uspevaju.
            Sledeći intuitivno čudotvornu moć stvarnosti, puštajući njenu nepredvidivu logiku da sama kazuje namesto izlizanih konstrukcija i „umetničkih” poruka – rumunski autori vraćaju veru u zatomljene potencijale sedme umetnosti.

Njegovo visočanstvo muzejski predmet
U žižu interesovanja javnosti muzeji u Srbiji dospevaju uglavnom onda kada se dogode ili isfabrikuju afere i aferice. Krađe i poplava, polemike oko izvođenja radova, miševi koji su aktivirali alarm, duhovi koje su snimile kamere video-nadzora... vesti su koje preplavljuju medije, a time i pažnju javnosti, zamagljujući činjenicu da se Srbija nalazi na mogućem početku „muzejskog buma“.
Kao „muzejski bum“ u stručnoj, muzeološkoj, literaturi imenuje se proces koji se širom sveta odigravao tokom osamdesetih godina prošloga veka i koji je odlikovalo masovno otvaranje novih muzeja. Muzeji su prihvatili klasičnu marketinšku devizu – potrošač je kralj i preobratili je u njegova visost posetilac, zamenjujući njome staru devizu njegova visost predmet.
Ovaj svetski proces, koji je poprimio i odlike fenomena, potpuno je zaobišao Srbiju zbog toga što su sve inovacije tokom druge polovine 20. veka na naše tlo stizale sa, otprilike, jednom decenijom zakašnjenja, a devedesete godine su bile devedesete godine. Međutim, od druge polovine prve decenije novoga stoleća situacija se u velikoj meri promenila. Ovakav intenzivitet kao da najavljuje početak novog muzejskog buma. 
Prvi „muzejski bum“ u Srbiji (i Jugoslaviji) dogodio se tokom pedesetih godina dvadesetoga veka i bio je rezultat državne inicijative, budući da je početkom 1951. godine donet Zakon o muzejima. Početak 21. veka je zatekao opštu muzejsku sliku Srbije sa veoma siromašnom ponudom. Česti medijski kritički osvrti ukazuju da glavni grad Srbije svojim građanima kao i gostima nema šta da ponudi jer stalne postavke nemaju Narodni muzej, Istorijski muzej, Muzej istorije Jugoslavije, Muzej nauke i tehnike, Muzej grada Beograda... Lavina kritika zamagljuje činjenicu da u Beogradu postoje i rade i Etnografski muzej, Muzej primenjene umetnosti, Muzej savremene umetnosti, Pedagoški muzej... a još više je zamagljena činjenica da se većina muzeja u Srbiji nalazi van prestonice i da, posle decenija pasivnosti, muzejska scena Srbije počinje da oživljava. Simbolični početak tih promena označen je u protekloj 2007. godini.
Posle višegodišnjih većih građevinskih intervencija i kompleksnih stručnih priprema u 2007. godini nove postavke su otvorene u Narodnom muzeju Valjevo, Muzeju Jadra u Loznici i Pedagoškom muzeju u Beogradu, a muzeji u Kraljevu, Užicu i Prijepolju su završili obimne investicione radove i priveli kraju instalacije novih postavki. Upravo činjenica da su u samo jednoj godini u šest muzeja u Srbiji završene, ili skoro završene, bitne investicione i stručne aktivnosti rečito svedoči o naznakama početka novog nacionalnog muzejskog buma. Muzeji u Zrenjaninu i Somboru su najavili nastavak radova na dopuni i osvežavanju nešto ranije otvorenih novih postavki, započete su i obimne aktivnosti u vezi sa detaljnom (i dugogodišnjom) rekonstrukcijom Narodnog muzeja u Beogradu, kao centralnom nacionalnom muzejskom institucijom, a u toku je i nalaženje rešenja za probleme koje imaju Istorijski muzej Srbije, Muzej nauke i tehnike i Muzej grada Beograda. Pored toga, u različitim fazama se nalaze i poslovi u vezi sa revitalizacijom muzeja u Leskovcu, Kruševcu, Nišu, Zrenjaninu, Knjaževcu, Požarevcu, Pančevu, Vršcu, Novom Pazaru, Šapcu... Muzeja Nikole Tesle, Muzeja savremene umetnosti, Železničkog muzeja... Skoro istovremeno sa završetkom, privođenjem kraju ili početkom radova na brojnim postojećim muzejima najavljuju se i otvaranja novih muzeja, poput Muzeja Mileve i Alberta Ajnštajna i Naučno-tehničkog muzeja Teslanijanum u Novom Sadu i muzejskih prezentacija Nebojša kule u Beogradu i Kule Nenadovića u Valjevu.
U jednom trenutku, na samom kraju 2007. godine, registrovane su desetine dovršenih, započetih i planiranih muzejskih gradilišta širom Srbije. U kontekstu ovih pozitivnih promena, a u odnosu na prethodne decenije, postoje razlozi za pojačani optimizam i špekulacije o novom nacionalnom muzejskom bumu. Ali ne sme se zaboraviti da je svetski muzejski bum, pored revitalizacije starih i otvaranja novih muzeja, karakterisalo i povećano interesovanje publike za muzejske sadržaje, a time je bila i veća posećenost. Zato novi početak mora biti zasnovan ne samo na savremenim stremljenjima muzeologije, naročito muzejske komunikacije, već i na posebnom odnosu muzeja prema posetiocima.
Najpoznatiji primer novog vremena u vezi je sa muzejom Gugenhajmove fondacije u Bilbau, čije je otvaranje reku turista, koja se neprestano sliva ka španskim plažama, prolazeći pored ovog baskijskog grada, preusmerilo na njegove ulice i trgove. Sličan nagli razvoj, od uspavanog ribarskog mesta do turističkog centra sa stotinama hotela i pansiona, turski grad Kušadasi duguje prezentaciji antičkog Efesa.
Još jedan od primera nalazimo u američkom gradiću Salemu, koji je iskoristio opštu poznatost drame Artura Milera (Veštice iz Salema), pisanu kao kritika makartizma aktuelnog u SAD pedesetih godina prošloga veka, ali zasnovanu na istorijskom događaju iz 17. stoleća, i otvorio ne jedan nego više muzeja koji podsećaju na te događaje. Danas u ovaj gradić dođe skoro milion turista godišnje.
U Srbiji je novi početak nesporan. Nadamo se da će takav biti i dalji put.

„Zaštićeni” kupci najskupljih automobila
Kolone ljudi obišle su juče jedan od najvećih sajmova u našoj zemlji – „Bg kar šou” koji je pod kupole Beogradskog sajma privukao 455 izlagača iz Srbije i sveta. Znatiželjni posetioci najduže su se zadržavali u halama 1 i 14, oko štandova na kojima su izloženi najnoviji luksuzni modeli, ali je većina mogla samo da gleda i fotografiše automobile i atraktivne hostese koje ih brižno čuvaju i održavaju.
Najskuplji automobil je crni „audi a8 kvatro” koji sa punom opremom vredi 120.495 evra. Ovaj četvorotočkaš ima motor od 350 konjskih snaga, zapremine 4.163 kubika. Prosečna potrošnja mu je 10,9 litara na sto kilometara, maksimalna brzina 250 kilometara na čas, a ubrzanje od nula do sto kilometara na čas postiže za 6,1 sekundu.
– Automobil je već prodat, ali ne želimo da otkrivamo ime kupca. Dozvolili smo posetiocima da ga razgledaju, fotografišu, ulaze i sedaju za volan, kako bi se što više ljudi uverilo u kvalitet ovog vozila – priča hostesa, zadužena za čuvanje najskupljeg modela na ovogodišnjem Sajmu automobila dok otvara vrata radoznalom posetiocu koji se uzbuđeno smešta u vozačevo sedište.
(/slika2)Poznavaoci veruju da osim „audija” i drugi nemački proizvođači prednjače po broju posetilaca i kvalitetu vozila koja su ove godine izložena u Beogradu. „Mercedesov” model „es 320” sa dizel-motorom izdvaja se sa cenom od 106.000 evra, a najskuplji „BMW” je popularna „iks petica” koja vredi oko 95.0000 evra. Oba vozila su, kako nezvanično saznajemo, već rezervisana i posle zatvaranja manifestacije preći će u ruke vlasnika.
Pored nemačkih, kao i uvek, popularne su francuske i italijanske marke, a sve veću pažnju privlače i japanska vozila. U halama 1 i 14 izloženo je ukupno 40 novih modela na 36 štandova. Najbolji automobil domaće proizvodnje je „zastava 10” sa „evro 4” motorom koja sa punom opremom košta 9.161 evro. Predstavljeni su i minibusevi i drugi četvorotočkaši na električni pogon, a u halama 2, 4 i 5 može se pronaći širok izbor auto-opreme.
Posebna manifestacija posvećena motociklima pod nazivom „Motopešn” održava se u hali 3 i privlači uglavnom mlađe posetioce. Dvotočkaše su izložile najpoznatije svetske kuće, kao što su „Honda”, „Jamaha”, „BMW”, „Pežo” i druge. Zainteresovani mogu da razgledaju i delove za motocikle, kao i kompletnu opremu.
Automobil „opel astra” koji će osvojiti pobednik nagradne igre u kojoj učestvuju svi kupci ulaznica izložen je na šetalištu ispred hala.
-----------------------------------------------------------
Izbor za mis
Na Sajmu automobila – „Bg kar šou” u ponedeljak u 17 časova, u hali 1 biće organizovan izbor za najlepšu devojku ove manifestacije. Utorak je predviđen za porodične posete, a cena grupne ulaznice za roditelje sa decom toga dana iznosi 500 dinara.

Zemunski kej dobija novi izgled
Preuređenje Zemunskog keja, koje je počelo još pre dve godine izgradnjom obaloutvrde kod restorana „Šaran”, trebalo bi da uskoro bude nastavljeno proširenjem ulice i izgradnjom infrastrukture. Dosad je urađen projekat koji čeka saglasnost Republičke revizione komisije, posle čega će biti raspisan konkurs za izvođača radova. Gradske vlasti ranije su najavljivale da bi obnova keja mogla da počne u maju, ali je rok pomeren za leto do kada se očekuje niži vodostaj i do kada bi trebalo da bude očišćen mulj iz priobalja Dunava.
Đorđe Bobić, glavni gradski arhitekta, kaže da letnji meseci predstavljaju povoljniji termin za početak radova, između ostalog, i zbog nižeg nivoa vodostaja.
– Moramo da se pozabavimo i izgradnjom novog kanalizacionog kanala kako bi se rešio problem izlivanja fekalnih materija u reku. Nameravamo da sagradimo i novu pešačku i biciklističku stazu, da posadimo drvored i postavimo novo osvetljenje – najavljuje Bobić i dodaje da će za vreme radova objekti koji se nalaze na vodi biti privremeno izmešteni.
Procenjuje se da bi ukupna vrednost posla mogla da bude oko 35.000.000 dinara. Novac će biti obezbeđen iz budžeta Direkcije za građevinsko zemljište, odakle poručuju da bi radovi mogli da traju oko šest meseci.
Gradski arhitekta najavljuje i izgradnju dvosmerne ulice na keju i naglašava da su se u početku protiv ove ideje pobunile kafedžije, ali da je taj nesporazum razrešen.
– Vlasnici ugostiteljskih objekata su shvatili da će dobiti tri puta veći prostor, i sada su oni naše najveće pristalice – naglašava Bobić.
Opština Zemun, koja je stala na stranu kafedžija i građana koji su se protivili izgradnji dvosmerne ulice, zatražila je od gradskih vlasti da odustanu od ove namere i da u potpunosti zabrane saobraćaj na keju.
Gordana Pop-Lazić, predsednica opštine, kaže da bi posle eventualnog proširenja konobari morali da prelaze s jedne strane ulice na drugu kako bi uslužili goste.
– To je samo jedan od razloga zašto je pogrešno praviti dvosmernu ulicu na keju. Ali glavni problem je u tome što ovaj kraj predstavlja zemunsku Skadarliju, odnosno istorijski deo Zemuna koji treba zaštititi. Zbog toga bi ga trebalo pretvoriti u pešačku zonu i dozvoliti prolaz jedino vozilima za snabdevanje ugostiteljskih objekata – ističe Pop-Lazićeva.
Deo keja koji bi trebalo da dobije novi izgled krajem prošle godine zaštićen je od poplava. Radove čija je vrednost bila 84.370.000 dinara obavilo je preduzeće „Ivan Milutinović” – PIM AD uz saradnju sa „Srbijavodama”, odakle poručuju da pod hitno treba nastaviti uređenje obale.
N. M.

Bakar mami lopove
Sakupljači sekundarnih sirovina kradu širom grada šta god im padne pod ruku, bitno je samo da je od bakra. Šteta koju time čine mnogo je veća od njihove zarade, jer veoma često ovakvim krađama ugrožavaju ljudski život.
Pored bakarnih telefonskih žica, poklopaca za slivnike i šahtove, pod ruku im padaju i predajnici mobilnih operatera i delovi lokomotiva i vagona, kažu u Policijskoj upravi za grad Beograd. Omiljeno vreme u koje kradljivci bakra kreću na posao je posle ponoći. Obično se kreću u grupi, među njima je dosta maloletnika, a policiju više ne čudi što u „bakarnim bandama” ima i žena. Mnogi su odranije poznati po prestupima i krađama. U jednoj grupi ume da bude i članova iste porodice, koje žive od krađe bakarnih delova. Mogu se videti i usred dana kako prevoze sekundarne sirovine na improvizovanim prikolicama zakačenim za motokultivatore a, prema podacima kojima raspolaže policija, omiljene opštine za „sakupljanje” bakra su im Novi Beograd i Savski venac.
– Kakvu štetu ovi lopovi mogu da pričine dobro znaju u „Elektrodistribuciji Beograd”, „Vodovodu i kanalizaciji”, „Telekomu”, „Železnicama Srbije” i NIS „Jugopetrolu”. Te firme nam javljaju kada ih pokradu, posle čega proveravamo sve ranije prestupnike. Na sreću, broj krađa, kojih je lane bilo mnogo, poprilično je smanjen od početka godine, a ako grupe opet krenu u masovnije akcije u pripravnosti smo i čekamo – objasnio je Uglješa Stešević, šef odseka za teške krađe.
Iako lopovi nisu u punom zaletu, njegove kolege samo u januaru uhvatile su osam osoba protiv kojih su podneli 92 krivične prijave, zbog sumnje za krađu poklopaca za šahtove i slivnik, i dve prijave, vezane za krađu bakarnih kablova.
– Ne možemo da čuvamo šahtove, mada se i to događa jer pojedine firme, koje su oštećene ovim krađama, imaju obezbeđenje koje obilazi omiljena mesta lopova. Oni iseku metar, dva kabla i za njega dobiju do 300 dinara po kilogramu, a šteta koju načine i opasnost po sugrađane neuporedivo su veće – naglašava Stešević.
Zato i postupci koje pokreću protiv kradljivaca ponekad mogu da, od onih za krađe, za koje su propisane manje kazne, prerastu u prijave zbog oštećenja javnih uređaja, za koja je zaprećena kazna zatvorom do pet godina. Često ih gone i po osnovi ugrožavanja bezbednosti u saobraćaju, kada lopovi ukradu kablove za napajanje saobraćajne signalizacije i znakove pored puta.
– Veće kazne utiču na smanjenje krađa. Kradljivci bakarnih delova često ne razmišljaju kakvim opasnostima izlažu ljude u okolini. Kada bi shvatili da neko zbog njih može da pogine i da zbog krađa kablova i šahtova mogu da odu na petogodišnju robiju, razmislili bi da li im se to isplati. Lek je u efikasnijoj kaznenoj politici, a ponekad pokrećemo prijave i protiv vlasnika otpada za otkup sekundarnih sirovina, kod koga nađemo kradene delove – objasnio je Stešević.
Policija, kako objašnjava, redovno obilazi gradske otpade, nenajavljeno, u bilo koje doba dana. Međutim, kradljivci se dovijaju kako znaju i umeju, pa polome i umažu uljem poklopce za šahtove pre nego što ih predaju na stovarišta.
Prema rečima Zorana Matića, šefa pogona kanalizacione mreže Beograd 1, pre desetak dana poharali su slivnike na starom i novom obrenovačkom putu, u okolini Ade Ciganlije. Policija je, kako kaže, nedavno na Zrenjaninskom putu uhvatila lopove sa osam bakarnih poklopaca u automobilu, a u skorije vreme kradljivci su krstarili i Višnjičkom ulicom, Vračarom i Mirijevom.
Podsetimo, Novobeograđanima krajem prethodnog meseca pet dana nisu radili telefoni, jer su lopovi ukrali bakarne telefonske žice. Dečak, koji je u krugu Kliničkog centra Srbije upao u šaht, sugrađani kojima se to desilo u Ulici kralja Petra, u blizini opštine Novi Beograd i Ulici Dimitrija Tucovića samo su neki od mnogobrojnih koji su nastradali zbog nepromišljenosti „bakarnih bandi”.

Lov na kradljivce vode
Privatni preduzetnici dovijaju se kako da smanje dažbine prema „Beogradskom vodovodu i kanalizaciji”, tako da bezmalo polovina njih ne plaća dugovanja, ili potrošenu vodu plaćaju jevtinije, po ceni predviđenoj za domaćinstva, što je 40 dinara manje po kubiku. Ukoliko se firme nalaze u stambenim zgradama, šteta ide na teret stanara.
U „Vodovodu” su znali za 23.000 privatnika prevaranata, pa su im u decembru i januaru uz uplatnice „Infostana” slali i zahteve da se besplatno uključe u njihov sistem naplate. Akcija, koju su tada pokrenuli kako bi legalizovali potrošnju vode u neprijavljenim firmama, podrazumevala je i da im oproste sav dotadašnji dug koju su načinili neplaćanjem ili plaćanjem potrošene vode po neodgovarajućoj tarifi. Međutim, privatnici nisu prihvatili ponuđenu „ruku prijateljstva”, pa se odazvalo samo njih 400.
Prema rečima Steve Savića, direktora sektora prodaje „Vodovoda”, posle provere u Agenciji za privredne registre usledilo je novo iznenađenje, jer je utvrđeno da pored 34.000 privatnika, urednih platiša, u glavnom gradu u stvari ima 32.000 onih koji izbegavaju izmirivanje obaveza za potrošenu vodu. 
– Neki od njih više od decenije ne plaćaju račune, a sve ide na štetu savesnih sugrađana koji redovno izmiruju dugovanja. Nismo se začudili što se nisu prijavili, jer mnogi nisu hteli ni da otvore vrata kada dođemo kod njih. Najveće „štetočine” su frizeri, pekari, perionice automobila i restorani, koji troše vodu za obavljanje delatnosti. Agencije i firme koje obavljaju kancelarijske poslove i ne troše puno vode, pa manje štete susedima. Bilo bi logično da komšije prijave frizera koji troši vodu u susednom stanu, a oni je plaćaju. Međutim, neki neće da „cinkare”, a mnogi se plaše, jer kafiće u prizemljima zgrada sada otvaraju „žestoki momci” – kaže Savić.
U „Vodovodu i kanalizaciji” odlučili su da zakucaju na vrata neplatiša. Oni će morati da plate prijavljivanje i dugove za godinu dana unazad. U protivnom posetiće ih tržišna inspekcija, a zatim će uslediti i sudski poziv. Onima koji imaju lokale u kućama voda će biti isključena.

Novobeograđani ne prihvataju skejtere
Stanari iz Omladinskih brigada nezadovoljni što će u njihovom komšiluku biti sagrađen skejt-park pokrenuli su peticiju. Tvrde da zbog buke koja dolazi sa splavova ne mogu da spavaju i tek kada skejteri počnu da izvode akrobacije neće imati mira. Na ovu peticiju skejteri su odgovorili potpisivanjem „šesticije” u kojoj tvrde da sigurno neće biti problem stanarima.
Dragan Jovanović koji stanuje u ulici Omladinskih brigada, u Bloku 70a, ne želi da skejt park bude u njegovom komšiluku. Ističe da ih niko nije obavestio o gradnji sportskog objekta i da će peticiju poslati Opštini Novi Beograd.
– Saznali smo iz štampe da će nam pored zgrade biti sagrađen skejt-park. Red je da prvo pitaju stanare da li su za bilo kakvu gradnju. Svakodnevno imamo problema sa toplanom, šljunkarom i splavovima, pa bi skjet-park bila samo kap koja bi prelila čašu – kaže Jovanović.
Marko Drobac, jedan od skejtera nije iznenađen što su neki stanari iz Bloka 70a pokrenuli peticiju. Smatra da će Novi Beograd biti daleko zanimljiviji i interesantniji kada skejt-park bude izgrađen.
– Biće izgrađen moderan sportski objekat gde će se okupljati skjeteri, bajkeri i roleri. Nismo huligani koji će smetati stanarima. Na takmičenja će dolaziti momci i devojke koje će ih gledati i ne znam šta je tu sporno – naglašava Drobac.
Ivana Milenković, opštinski arhitekta, izjavila je da će izgradnja skejt-parka početi za oko dva meseca, a da će konkurs biti raspisan sledeće nedelje. Najavljuje da će uskoro održati sastanak sa potpisnicima peticije i da će im i preko video prezentacije pokazati da nikakvih problema neće imati sa izgradnjom skejt-parka.
– Novi sportski objekt biće izgrađen na proleće i nalaziće se iza nasipa, na više od 100 metara vazdušnom linijom od Bloka 70a. Prilikom gradnje skjet-parka, biće potpuno uređeno priobalje koje je sada zapušteno – ističe Ivana Milenković.
Pripremni radovi su već počeli, a park će se prostirati na površini 58 puta 38 metara. Rampe neće biti livene, već od elemenata koji se naknadno postavljaju na skejtersku ploču. To jeste skuplja, ali i bezbednija varijanta za skejtere. Ovaj projekat Opština Novi Beograd uradiće u saradnji sa Ministarstvom za sport i gradskim Sekretarijatom za sport. Vrednost investicije je oko 18 miliona dinara, od čega će 15 miliona biti utrošeno za kupovinu skejterskih sprava.

Čišćenje deponija
Gotovo 2.000 kubika otpada sakupili su radnici JKP „Gradska čistoća” prethodnih nekoliko dana u akciji uklanjanja i čišćenja deponija u nekoliko gradskih opština.
Najveća količina smeća, uglavnom kabastog, odneta je sa divlje deponije u Batajnici.
– Deponija u ovom naselju bila je veoma problematična. Kako stanovnici uglavnom u dvorištima poseduju kante, kabasti otpad bacali su na ovu deponiju, tako da smo odavde odneli oko 1.500 kubika smeća. Najviše je bilo odbačenih komada bele tehnike, starih guma i šuta – kaže Bogoljub Radić, koordinator operativnih poslova „Čistoće”.
Radnici ovog preduzeća očistili su i deo Trećeg bulevara gde se donedavno nalazilo divlje naselje u kome su živele romske porodice.
– Uspeli smo da sa ovog dela odvezemo oko 200 kubnih metara otpada, a sličnu akciju sproveli smo i ispod mosta „Gazela”. Radnici su angažovani i na Novom Beogradu, gde je počela prolećna akcija čišćenja divljih deponija – ističe Radić.
Kako je saopšteno iz opštine, čišćenje deponija finansira opština Novi Beograd, a novac je obezbeđen iz budžetskih sredstava. U akciji komunalnog uređenja opštine radnici javnog preduzeća počeli su da uklanjaju deponije na Bežanijskoj kosi, u Bloku 61 i deponiju guma u Bloku 63, dok su juče očistili i otpad iz Ulice Milutina Milankovića.
B. V.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Život pored vojne baze
Trmka, na padinama Kopaonika – Od kada je vojska izgradila put, počeše ljudi da se vraćaju u ove planine. I ja sam dvadeset godina radio u Kuršumliji, u građevinskom preduzeću „Napredak”, a sada sam se vratio na porodično imanje – kaže nam Milentije Jovanović, u selu Trmki, pred novom, još nedovršenom kućom na dva sprata. U dvorištu je i stara kuća, koja je pripala njegovom bratu.
Pred Milentijevim domom je i desetak košnica sa pčelama, kakve smo videli na još jednom mestu pored puta. Kao da ovde, na blizu 1.000 metara nadmorske visine, ljudi hoće da pokažu zašto se njihovo selo zove po trmci – staništu za pčele koje se pravi od pavitine.
Priča nam naš domaćin istoriju svoje porodice: oca su mu ubili balisti 1943, kada je Milentiju bilo samo pet godina. Brigu o deci (tri sina i dve ćerke) vodila je majka, a onda, kako je ko odrastao, pomagao je drugima. Vremenom, Jovanovići su se rasejali po svetu. Dugo je Milentije sam bio domaćin, pa je i on krenuo za „boljim životom“. Imao je, kaže, 38 godina kada se zaposlio.
Ulazimo u kuću, gde nas dočekuje njegova supruga Violeta. Obolela je, veli, poprilično. Njen muž dodaje da nije ni čudo: dok su on i sinovi išli za poslom, na Violeti je kuća stajala. Imali su i više stotina ovaca, petnaestak govedi, desetak svinja, pedesetak kokošaka... Sve je to valjalo namiriti, a i o mužu i deci brigu voditi.
Sad su sinovi Mihajlo i Miljojko u Kuršumliji. Mikica, kako zovu starijeg, dolazi često. On i održava imanje. Seju još pomalo krompira, pasulja... Nekad, priča Milentije, ovde su klipovi kukuruza bili kao usred Banata. A šljiva i krušaka bilo je da se obrati ne mogu.
– Mlađi sin Miljojko propatio je mnogo. Zatekao se u vojsci u Sloveniji kad beše ono najgore. Pa posle Đakovica, gde je najviše bilo bombardovanja i napada terorista. Hvala bogu, sve je to prošlo, oženio se, ima i petogodišnjeg sinčića – kaže čiča Milentije i nastavlja:
– Preko onog visa, Krtinjak što ga zovemo, odmah je selo Slatina. Sad tu žive samo Albanci. A mešali smo se svakodnevno. Onamo je bilo dobrih kosača, pa su dolazili i kosili nam livade. Mi išli kod njih i prodavali im sir, stoku... Otkako ovo zlo puče, ne viđamo se. Mi zaziremo više od njih, nego oni od nas. Hvala bogu, pa dođe ovde naša vojska i sada smo sigurni – kazuje Milentije i dodaje da je u selu, u 18 kuća, stalno nastanjeno sedam muškaraca i jedna žena. Ali, veli, čim pukne proleće, dolaze ljudi. I sve će se više vraćati, ubeđen je, jer nema od čega da se živi u gradovima, a ova lepota i bogatstvo samo čekaju da ih neko oživi.
Poverovasmo da će tako i biti, kad kraj puta, na proplanku, videsmo tek sazidanu vikendicu.

Majstori pokrivaju Vukovu kuću
Tršić – Već duže od mesec dana, sa žuborom reke Žeravije meša se jeka udaraca sekira iz dvorišta Vukove spomen-kuće. To majstori iz Sirogojna Budiša Sekulić i njegov pomoćnik Mile Bojović cepaju hrastova debla i prave šindru kojom će biti pokrivena kuća reformatora srpskog jezika Vuka Stefanovića Karadžića, po kome je poznato maleno selo Tršić, udaljeno od Loznice sedam kilometara.
Topli dani olakšavaju posao veštim majstorima, koji od početka februara marljivo ovde rade, ne prekidajući posao ni po kiši ni po snegu, kako bi sve bilo spremno za dugo čekanu zamenu krova na Vukovoj kući. Oni su u daščice pretvorili veći deo od ukupno 20 kubika hrastovine, što će biti dovoljno za pokrivanje kuće i ostalih objekata u okućnici. Vukova kuća, sagrađena 1933. godine na mestu gde je bila njegova rodna kuća, koja je izgorela 1813, na novi krov čeka punih 27 godina. Pokrivač od ručno tesane šindre, za koju se upotrebljava samo hrastovo srce, poslednji put je menjan 1981. i vremenom je počeo da prokišnjava. Zahvaljujući Dajani Đedović, direktorki lozničkog Centra za kulturu koji se stara o spomen-kompleksu u Tršiću, javnost je lane saznala u kakvom su katastrofalnom stanju objekti koji su zajedno sa okućnicom još 1972. proglašeni za kulturno dobro od izuzetnog značaja.
Krajem prošle godine, Ministarstvo za ekonomiju i regionalni razvoj obezbedilo je šest miliona dinara za rekonstrukciju i konzervaciju, a prema najavi Dajane Đedović, kuća i njeno okruženje bi novim sjajem trebalo da dočekaju učesnike Đačkog Vukovog sabora, koji se održava u maju.
– Cepanje nešto više od 2.000 komada šindre je pri kraju i već je ima dovoljno za Vukovu spomen-kuću a sada se radi i za ostalih osam objekata u dvorištu. U poslednjoj nedelji marta majstori bi trebalo da potope šindru u preparate za zaštitu od crvotočine, što je poslednji zahvat pred njenu upotrebu. Prvo će na Vukovoj kući biti zamenjena krovna konstrukcija i krov, a onda sledi pokrivanje ostalih objekata. Za skidanje stare i stavljanje nove šindre potrebna su tri do četiri dana, a ako vreme posluži to će biti urađeno već početkom aprila – kaže za naš list direktorka lozničkog Centra za kulturu.
Osim što će spomen-kuća, dvodelna brvnara urađena po ugledu na stare kuće u Jadru, dobiti novo ruho, u Tršiću će biti rekonstruisano i Saborište, nije adaptirano od 1964, biće urađeni konzervatorski radovi na Dositejevom muzeju i poboljšano osvetljenje najuže zone zaštite spomen-kompleksa, tako da će Tršić naredni Vukov sabor, našu najstariju kulturnu manifestaciju, dočekati kao što i priliči kulturnom dobru od izuzetnog značaja, koje godišnje pohodi 100.000 gostiju.

„Marš na Beograd” praznih džepova
Kraljevo – Od početka protekle nedelje, svakoga dana kolona radnika kraljevačkog „Magnohroma” kreće se ulicama Kraljeva. Protestuju uz parole i pištaljke, noseći simbolično veknu hleba i uzvikujući gromoglasno: ,,Gladni smo, hoćemo hleba”. Inače, protest se odvija pod geslom ,,Izbori 2008” i sa porukom „Vama para – nama umiranje”. Učesnici protesta svakog dana pale sveće svom kolegi Luki Grabovčiću iz okoline Čačka, za koga tvrde da je samoubistvom prekratio svoje nevolje, ponajviše proistekle od besposlice. Lokalni političari ovu „gužvu” izbegavaju, nisu im mogli udovoljiti ni zahtevu za obezbeđenje autobusa da bi otputovali za Beograd i tamo svoj protest nastavili.
– Bez obzira na to – kaže za „Politiku” Milivoje Jakovljević, predsednik Odbora za prava radnika „Magnohroma” – mi 17. marta krećemo peške za Beograd! Tražimo da nas primi predsednik Srbije, a od vlade da se za 2.200 zaposlenih hitno obezbedi isplata novčane pomoći, pregovara o izmirenju svih dugova radnicima, da se pokrene proizvodnja, ali i istraga protiv pojedinaca koji su fabriku doveli u ovu situaciju.
Radnici, inače, nisu primili plate već desetak meseci, fabrika ne radi od decembra prošle godine, kada je raskinut ugovor sa kupcem, britanskom kompanijom „Global stil”. Ovih dana je okončan detaljan popis imovine. Bivši vlasnik je, demontažom i prodajom vredne opreme, umanjio proizvodnu moć, recimo pogona za proizvodnju sintera, za tri četvrtine. Zatečena vrednost gotovih proizvoda manja je za oko pola miliona evra, a dugovi prema dobavljačima višestruko su veći i samo za materijal iznose oko 44 miliona dinara.
U toku je i izrada završnog računa. Neki pokazatelji već govore da je dug „Magnohroma” oko 60 miliona evra, što prevazilazi tržišnu vrednost kapitala.
Zbog čega radnici posebno traže pokretanje istrage protiv bivših i donedavnih rukovodilaca? Zna se, naime, da je fabrika odavno pod kontrolom vlasti, kao firma od posebnog strateškog značaja, i javna je tajna da su se uz takvu „kontrolu” godinama mnogi trgovci bogatili „ekskluzivnom” prodajom „Magnohromovih” proizvoda, od odabranih firmi uz dobre cene i zaračunatu „čast”, kupovala se oprema i materijal, sarađivalo sa „strateškim” partnerima uz ogromnu štetu, kako radnici kažu, „neviđeno čerupanje” ovog društvenog preduzeća. Proizvod takve „poslovne” politike su danas ojađeni radnici a pojedini bogati direktori, bilo da su penzioneri ili uspešni privatnici.
– Na sve to ukazivano je godinama, pisane krivične prijave ali od tužilaštva nikada nije bilo odgovora – kaže nam Dragomir Majstorović, zastupnik akcijskog kapitala u „Magnohromu”, koji sada sa saradnicima traži način da se nekako pokrene proizvodnja i pronađe ozbiljan kupac, jer će u protivnom uslediti stečaj nekadašnjeg giganta u vatrostalnoj industriji.

Stare lepotice ugaslog sjaja
Novi Sad – Grupa entuzijasta okupljenih oko organizacije RIM rešila je da javnosti predstavi pravu sliku nekadašnjih arhitektonskih lepotica, na adresi www.dvorci.info, i na taj način da ukažu kako je neophodno da se što pre reše imovinskopravni odnosi i počne rekonstrukcija dvoraca. Marko Radojević iz organizacije RIM za „Politiku” otkriva da su, obilazeći teren, zatekli jezivu sliku:
– Krenuli smo od Vojvodine, jer u drugom delu Srbije nema toliko dvoraca. Ostalo ih je nešto iz vremena kraljevine, ali uglavnom preovlađuju konaci. Na mapi koju smo objavili na našem sajtu sabrali smo podatke o 62 dvorca i letnjikovca na teritoriji Vojvodine. Utisak je da su ti objekti, kao lepi i luksuzni, ostali samo u sećanju. Osim nekoliko reprezentativnih zdanja koja su, igrom slučaja, zadržala stari sjaj,ostali dvorci koje smo obišli mahom se vode kao objekti „van upotrebe“, napušteni su i ruinirani, sa potpuno uništenom infrastrukturom, bez vrata, prozora, krovova – objašnjava Radojević.
Činjenica je da usvakom mestu u Vojvodini možete da nabasate na neki dvorac. Građeni su od početka 18. veka, a svoj sjaj su počeli da gube posle kolonizacije nakon Drugog svetskog rata. Od tada padaju „iz ruke u ruku“. Četiri dvorca imaju status kulturnog dobra od izuzetnog značaja, 21 su objekti od velikog kulturno-istorijskog značaja, trisu u statusu značajnih kulturnih dobara, više od 20 samo su evidentirana kulturna dobra, a ostali još uvek čekaju utvrđivanje statusa.
U Vojvodini se kao najznačajniji pominju Patrijaršijski dvori dvorac „Ilion” u Sremskim Karlovcima, Vladičanski dvor u Vršcu i Novom Sadu i dvorac porodice Dunđerski u Čelarevu. Tu je i hotel dvorac „Fantast” nadomak Bečeja. O njima javnost gotovo sve zna.
Sa druge strane, Radojević skreće pažnju na dvorce i letnjikovce koji „decenijama propadaju čekajući status i vlasnike“. Tako u arhitektonskom kulturnom nasleđu Vojvodine jedinstven primer predstavlja dvorac porodice Špicer, jednog od vlasnika Beočinske fabrike cementa, iz 1890. godine. To je građevina prepoznatljiva za taj period, kao pokušaj da se usklade i pomire elementi raznih stilova, od romantike, gotike, renesanse i baroka, pa sve do modernih strujanja jugendstila, artnovea i secesije. Enterijer dvorca je građen u duhu mađarske secesije kitnjastog oblika. Danas je dvorac napušten i već dugo je bez namene. Na njemu ne postoje ni vrata ni prozori, a i krov polako počinje da popušta. Verovatno je zbog toga i dobio naziv „Kuća duhova“, kaže naš sagovornik.
Istu sudbinu, dodaje, doživeo je i dvorac porodice plemića Fernbah u selu Aleksa Šantić u blizini Sombora. Danas je teško i naslutiti nekadašnji sjaj ove reprezentativne porodične rezidencije koja se nalazi u srcu, sada zapuštenog, a nekada velelepnog parka, uređenog po principu engleskih vrtova. Taj dvorac je sagradio jedan od ljudi od najvećeg poverenja cara Franca Jozefa, veliki bač-bodroški župan Karolj Fernbah. Koristio ga je za uživanje svoje porodice i prijatelja, a nazvao ga je po nadimku svoje žene Dore – „Baba Pusta“. Sva čuda tadašnje tehnike i građevinarstva (1906/1907) upotrebljena su da bi impresionirala ugledne goste iz cele Evrope, koji su tu dolazili. Dvorac je, po predanju, okruživao predivni park na dvadesetak hektara, sa 250 biljnih vrsta i malim zoološkim vrtom. Sada izgleda veoma loše i mogao bi da se koristi kao scenografija za horor-film i slične namene. Iščupane su instalacije, polupane pločice, sa polovine dvorca je netragom nestao krov. Spoljašnjost je potpuno uništena, a kapela je ispisana grafitima.
– U većini dvoraca koje smo obišli zatekli smo takvo stanje – kosture kroz koje huči vetar i iz kojih se vidi nebo. Zato i želimo da podsetimo javnost na to da dvorci postoje, da su neiskorišćeni i da propadaju. Ako država nešto ne preduzme, nestaće to kulturno blago, a ostaće nam samo legende – upozorava Marko Radojević.
Ima, kaže, i dobra vest. Krajem prošle godine počela je obnova nekoliko dvoraca: „Kapetanova” kod Starog Leca (između Vršca i Zrenjanina), „Jagodića” kod Konaka, dvorca Šulko Vebera kod Padeja i Taborijevih u Vrbasu. Radojević očekuje da će ih novi vlasnici preurediti u luksuzne turističke objekte. Za one druge ostaje samo nada da će dospeti u ruke dobrih domaćina.

Mjuzikl o Romanu Abramoviču
Britanski producent Toni Kartrajt uveliko radi na mjuziklu o ruskom multimilijarderu Romanu Abramoviču, piše londonski nedeljnik „Mejl on sandej”. Kartrajt je objasnio da je idejni projekat mjuzikla poslat Abramoviču i da se čeka na njegovo konačno odobrenje.
Roman Abramovič neće finansirati mjuzikl, izjavio je njegov portparol Džon Men. On je demantovao pisanje britanskog dnevnika i dodao da to ne sprečava autore da realizuju mjuzikl. 
List je, naime, objavio da će ruski bogataš potrošiti 85 miliona funti kako bi sebe video „proslavljenog” na sceni, okruženog fudbalskim igračima svog kluba „Čelsi” koje će tumačiti manekenke. 
Britanski list nastavio je da istražuje ovu temu i saznao da se već znaju dve pesme koje će biti rađene za potrebe mjuzikla – „Kome treba devojka kada ima nafte?” i „Razmišljam da ubijem Putina”. Prema pisanju ovog lista, znaju se i dva lika budućeg mjuzikla, a to su ruski predsednik Vladimir Putin i Abramovičev najogorčeniji protivnik Boris Berezovski, koji kao politički emigrant živi u Londonu.
Ova vest brzo je dospela na severnoameričko tle, a holivudski listovi već pišu da ukoliko mjuzikl bude uspešan, producenti planiraju i filmsku adaptaciju. Lik Abramoviča u filmu bi tumačio Džordž Kluni, a agent popularnog glumca nije ni negirao ni potvrdio ovu vest.
Džordž Kluni je rođen 6. maja 1961. godine u Leksingtonu. Posle neuspešnog studiranja i pokušaja da postane košarkaš, Kluni se oprobao kao glumac. U 21. godini se preselio u Los Anđeles gde je pohađao audicije i uspešno debitovao u televizijskim serijama. Proboj je napravio tek 1994. godine ulogom u seriji „Urgentni centar” koja mu je otvorila vrata Holivuda. Usledila je saradnja sa Robertom Rodrigezom u trileru „Od sumraka do svitanja”, romantična komedija „Jednog lepog dana” sa Mišel Fajfer, uloga Betmena u akciji „Betmen i Robin” i saradnja sa Nikol Kidman u filmu „Mirotvorac”. Posle ovih uloga svi mediji izveštavali su o novoj holivudskoj zvezdi.
Uspešnu karijeru Kluni je nastavio saradnjom sa rediteljem Stivenom Soderbergom u filmu „Veoma opasna romansa”. Ovaj tandem sarađivao je i na filmovima: „Ocean's 11”, „Solaris”, „Ocean's 12”, „Dobri Nemac” i „Ocean's 13”. Sa Soderbergom Kluni se upustio i u producentske poslove i uspešno realizovao nekoliko filmova. Sarađivao je sa Terensom Malikom na filmu „Tanka crvena linija” ili braćom Koen u komediji „O brate, gde si?”, a kao reditelj je debitovao trilerom „Ispovest opasnog uma”. Za drugu režiju, za film „Laku noć i srećno”, bio je nominovan za nagradu „Oskar” u dve kategorije, ali je ovu prestižnu nagradu osvojio za epizodu ostvarenu u političkom trileru „Sirijana”. Za posledlji film, dramu „Majkl Klejton” koja je do skoro prikazivana u našim bioskopima, nedavno je bio nominovan za nagradu „Oskar” za glavnu mušku ulogu.
Kluni je završio snimanje dva filma, privodi kraju snimanje nove akcije, a igraće i u tri nova holivudska projekta. Njegovi honorari po filmu iznose od 15 do 20 miliona dolara, a još uvek se ne zna koliko će naplatiti moguću ulogu Romana Abramoviča.
U nedavnom izboru posetioci sajta www.yahoo.com proglasili su ga najpoželjnijim muškarcem ove godine, a njegov agent ističe da je Kluni presrećan zbog nove titule.

Predstavljen Nacrt zakona o knjizi
Novi Sad – Za knjigu, kao dobro od posebnog kulturnog značaja, juče je u Srbiji bio možda istorijski dan: u Privrednoj komori Vojvodine predstavljen je, i time otvorena višemesečna javna rasprava o dokumentu, Nacrt zakona o knjizi.
Zakonski akt, o kojem je naš list prvi pisao na istim ovim stranicama pre tri dana, ima samo deset članova, i određuje – cilj zakona (1), pojam knjige (2), definiše izdavača (3), katalogizaciju publikacije – CIP (4), zakonitost rada izdavača (5), stavljanje knjige u promet i utvrđivanje cene knjige, uz izuzetke i popuste (6), uslove prometa (7), sprečavanje monopola i nelojalne konkurencije (8), sprovođenje (9) i kaznene odredbe (10). Tvorac Nacrta je Poslovno udruženje izdavača i knjižara Vojvodine, uz saradnju sa brojnim izdavačima i Udruženjem novinsko-izdavačke i izdavačke delatnosti, grafičke privrede i kinematografije, koje su na jučerašnjem predstavljanju zastupali direktor Roman Vehovec i predsednik Odbora Udruženja Imre Korbelić.
U čemu bi mogli biti istoričnost, ukoliko Nacrt bude jednog dana usvojen u budućoj Skupštini Srbije, i bitni značaj za promenu sadašnjih odnosa na putu delo – izdavači – knjižari, ovog predloga? Knjiga će ubuduće morati da ima najmanje 49 štampanih stranica, odnosno više od tri tabaka, osim kada je reč o dečijim knjigama – slikovnicama ili notama; biće umnožena nekom od štamparskih tehnika ili data u elektronskoj formi u obimu koji iznosi najmanje 88.200 slovnih znaka, bez obzira na vrstu nosača ili prenosnika elektronskog zapisa...
Član koji definiše izdavača nesumnjivo će doneti dosta burnih reakcija:
– Danas svako može da izdaje knjige ako uplati oko 150 evra i registruje privredno društvo, iako knjiga na život, pa i zdravlje ljudi ima poseban uticaj, kaže Vehovec. – Biti izdavač je privilegija, i velika etička obaveza, pa smo predvideli da u izdavačkoj kući moraju postojati urednik i odgovorni urednik... To će vratiti dignitet, obavezu i privilegiju ljudima da budu izdavači.
Kada je o tržištu reč, najbitnije je da je izdavač jedini ovlašćen i obavezan da utvrđuje maloprodajnu cenu knjige, osim uvozne knjige čiju cenu određuje uvoznik. I još bitnije, svi učesnici u prometu knjige obavezni su da istu maloprodajnu cenu primenjuju na svim prodajnim mestima u periodu od 180 dana! Tek potom izdavač može da promeni cenu... Šta to praktično znači, pitali su juče mnogi vojvođanski izdavači?
Vehovec je objasnio da je tako u mnogim zemljama Evropske unije, pa i u nekim okolnim državama koje očekuju skori prijem u EU, a suština je u tome da cena knjige bude što niža i da tom cenom više ne može niko da manipuliše, pa ni sam izdavač. Drugim rečima, ako odredi previsoku cenu, a danas ima puno slučajeva gde se cena u odnosu na troškove nadzida i u odnosu jedan prema pet, ili čak jedan prema sedam, i zaključi da tako skupu knjigu niko ne kupuje – ne može da je pojevtinjuje i daje neverovatne popuste u sledećih 180 dana. Ili, prevedeno na jezik ekonomije, ako se izdavaču isplati da nerealno visokom cenom zarobi na pola godine svoj kapital u jednom izdanju, on će i dalje zidati ogromne cene... ali, prema svemu sudeći, radiće prema recepturi evropskih izdavača gde se gleda da se knjiga što pre rasproda, i taj novac obrne i utroši za novo izdanje.
Izdavač je slobodan da samostalno utvrdi popust, ali do 20 odsto u posebnim slučajevima, gde se ubrajaju i javne biblioteke, obrazovne institucije, verske zajednice, strukovna udruženja, putem Interneta, a veći od ovog popusta je moguć tek u nekoliko situacija: ako knjige prodaje autoru, i to do 50 primeraka, zatim svom radniku za lične potrebe – do dva primerka, za promociju knjige do 50 primeraka...
Govoreći o nelojalnoj konkurenciji, predlog budućeg zakona ističe da „svi izdavači moraju imati jednake uslove za oglašavanje, promociju i prodaju sopstvenih izdanja...” Kako smo juče čuli, nada izdavača je da pojedine medijske kuće ubuduće neće moći da u marketing sopstvenih izdanja ulažu višemilionske sume jer ih to ništa ne košta, dok je za druge izdavače to nezamisliva suma...
Na kraju, izdavači bi, rekoše, za prekršioce budućeg zakona predvideli drakonske kazne, prema logici „valjda će ih to naučiti pameti”, ali o tome i o iznosima odlučivaće sekretarijati za upravne poslove.
Javna rasprava se završava 15. juna, a onda Nacrt ide pred novi sastav Skupštine Srbije. Tekst je objavljen na sajtu www.knjigavoj.co.yu i u raspravi mogu svi učestvovati.
Danica Radović
---------------------------------------------------------
Izdavaštvo u Srbiji slobodno
U članu 5 stoji samo jedna rečenica, a počinje time da je „izdavaštvo u Srbiji slobodno...” Vehovec podseća da je baš ta rečenica stajala i u Zakonu o knjizi Kneževine Srbije pre 150 godina i, drugim rečima, više nema recenzenata, cenzure i sakaćenja knjiga, više nema komesarskog pristupa knjizi!
Nema ni odrednice „šund” zahvaljujući kojoj su jedne knjige bile oslobađane visokih dažbina, a druge oštro oporezovane, o čemu je uvek odlučivao „neko gore”. Šund više ne postoji, jer u slobodnim društvima nema šunda, o svemu etički odgovara urednik i izdavač, a konačni sud daje tržište!

Gde su mladi, tu je „Dadov”
Omladinsko pozorište „Dadov” ovih dana obeležava dva značajna događaja: 50 godina od osnivanja, i dobijanje statusa ustanove kulture grada Beograda. „Dadov” je proteklih dana, odlukom odbornika Skupštine grada, postao 36. ustanova kulture od značaja za grad Beograd. To praktično znači da je grad administrativno bogatiji za još jednu profesionalnu pozorišnu scenu.
– Pune 22 godine borili smo se da jubilarnih 50 godina „Dadova” dočekamo u blagostanju i punog srca. „Gerilski rat” koji smo vodili konačno je neko video, prepoznao i razumeo. Pravda je spora ali dostupna, a obaveze koje nas čekaju ogromne. Naše pozorište broji svega 10 stalno zaposlenih članova ali, zato, trenutno imamo 300 mladih umetnika u ansamblu. Bližimo se i 200-oj jubilarnoj premijernoj predstavi..., kaže Vladimir Mijović, direktor „Dadova”
Izraslo na dragocenom iskustvu amaterskog kulturno-umetničkog stvaralaštva, pozorište „Dadov” – igrajući prvenstveno za srednjoškolsku publiku, pruža profesionalnu šansu studentima Fakulteta dramskih umetnosti (režija, gluma, dramaturgija) i Fakulteta primenjenih umetnosti (scenografija, kostim).
– Deo našeg ansambla čine srednjoškolci koji se školuju u našem dramskom studiju, a predavači su renomirani dramski umetnici i profesori na FDU. Istovremeno, pokušavamo da pod svoje okrilje vratimo i značajan broj svojih bivših članova, danas istaknutih profesionalaca i perjanica beogradskog pozorišnog života. U okruženju „Dadova” nalaze se velika profesionalna pozorišta, sa velikim ansamblima i pratećom tehničkom podrškom. Ali, sigurni smo da Beograd može imati i ovakvu scenu koja ispunjava prazninu u repertoaru beogradskih pozorišta – napominje Mijović. 
„Dadov” su, kao prvo repertoarsko amatersko pozorište, pokrenuli Zoran Ratković, Momčilo Baljak, Jovan Ristić i Mihailo Tošić. Ime je skraćenica od Dramski atelje Doma omladine Vračar. Kibicovali su prostor Molerove 33, okupili društvo sa Vračara, i 27. decembra 1958. izveli predstavu „Gradinar”. Publici su se poklonili Ninoslava Radošević, Jelisaveta Seka Sablić, Miloš Žutić i Srba Milin. Sledeće predstave odigrane u Pozorištu na Krstu i u „Božidarcu” bile su nužda dok „dadovci” nisu 1969. bacili sidro na sadašnju adresu: Desanke Maksimović broj 6a. I tu i ostali do danas.
– Popularni „dadovci” pokazali su da znaju na svoj način da čitaju Šekspira, Fejdoa... Zato su im, neretko, omladinske komisije bile pred vratima, sve dok nije stigla vest sa Svetskog festivala amaterskih pozorišta u Francuskoj da je „Izbiračica” pozorišta „Dadov” proglašena najboljom predstavom. Osladila se scena Predragu Ejdusu, Slavenku Saletoviću, Svetlani Bojković, Zorici Jovanović, Mirjani Karanović... „Dadovci” su se sretali i u „Dadovu” i na Akademiji, a veći broj njih je pripadnost ovoj vračarskoj družini potvrđivao sa lekarskih ili profesorskih pozicija. Sa brojem predstava nizale su se nove generacije glumaca i reditelja koje su rat tremi, zbog javnih nastupa, objavljivali baš sa ovog mesta – kaže Mijović.
U svet omladinskog teatra „Dadov” povremeno se odmetnu i reditelji Kokan Mladenović, Anja Suša , Jug Radivojević, Darijan Mihajlović, Predrag Stojmenović... Životne i profesionalne lekcije u „Dadovu” su stekli Alisa Stojanović, Ivan Medenica, Milena Pavlović, Milica Mihajlović, Vanja Ejdus, Marko Živić, Goran Jevtić, Marinko Madžgalj, Marija Karan, Nenad Stojmenović, Miloš Samolov.
–Imajući to na umu, Skupština grada Beograda je talas umetničke pošasti ukrotila jasnom odlukom da vremešnom, pola veka starom „Dadovu” postane i otac i majka. Za roditelje nije kasno ni u pedesetoj. Zato slavlje traje od 29. februara 2008. Našao se neko ko je shvatio da je to ustanova kulture od posebnog značaja. Svuda ih ima, tih „dadovaca”. Gde su mladi, tu je „Dadov”, gde je „Dadov”, tu je šala! – radosno zaključuje Mijović.

Retrospektiva Petra Lubarde
U Muzeju „25 maj” danas u 13 časova biće otvorena izložba slika Petra Lubarde (1907–1974) na kojoj će se naći 178 dela objedinjenih pod nazivom „Između slike prirode i prirode slike”. Izložbu su organizovali Muzej savremene umetnosti u Beogradu i Narodni muzej Crne Gore, a otvoriće je Vojislav Brajović, ministar kulture i akademik Nikola Tasić, potpredsednik SANU. Otvaranju će prisustvovati i članovi porodice Petra Lubarde koji stižu iz Izraela.
Posetioci će do 26. aprila imati priliku da vide retrospektivu čiju je koncepciju osmislio Petar Ćuković, istoričar umetnosti i donedavni direktor Narodnog muzeja Crne Gore. Reč je o postavci koja je prošlog leta priređena u Plavom dvorcu na Cetinju, povodom 100 godina od Lubardinog rođenja, pri čemu je obim beogradske izložbe veći, budući da su dela iz svojih kolekcija pozajmile kompanija „Sintelon” iz Bačke Palanke, Vlada Srbije, Spomen-zbirka „Pavle Beljanski” i Matica srpska iz Novog Sada.
Izložba je koncipirana kroz 11 celina putem kojih je moguće čitati genezu Lubardinog stvaralaštva. U odnosu na crnogorsku postavku, nepotpuna je celina „Rad-zid” koju čine slike velikog formata rađene posle Drugog svetskog rata, zato što se konzervatori Narodnog muzeja Crne Gore i Muzeja savremene umetnosti u Beogradu nisu složili da slike putuju, jer su osetljive. U ovoj celini naći će se slika „Ustanak” (1949) koja sažima karakteristike tog perioda.
Posetioci neće moći da vide ni sliku „Bitka na Vučjem dolu” jer se ona, po preporukama konzervatora, takođe ne sme iznositi iz prostora Umetničkog muzeja Crne Gore, gde je postavljena „jednom zasvagda”.
Predratno Lubardino slikarstvo predstavljeno je kroz dve celine: „Mora” i „Samoća” za koje je karakteristično osećanje teskobe i dramatike.
U veoma inspirativnom vođenju kroz izložbu, koje je priređeno za predstavnike medija, Petar Ćuković je naglasio i značaj slike „Donje polje” iz 1934. godine (celina „Zjap”) koja predstavlja ključno delo za razumevanje zaokreta u slikarevom tretiranju pejzaža. Sledi oblast „Plod”, odnosno apstraktne slike na beloj podlozi, zatim i ključna celina „Čvor” koju karakteriše „osvajanje slike iznutra”, manifestacija moći i gospodarskog instinkta, a potom i važan period naslovljen kao „Krik” sa poznatim delima posvećenim Kosovskom boju. Sledi ciklus sivih slika nazvan „Sev”, kao „prosijavanje svetlosti i rasipanje slike prema ivicama platna”.
Posetioci će imati priliku da vide i crteže koje je Lubarda stvarao u zarobljeništvu, u nemačkom logoru, kao i dela posvećena stradanju kragujevačkih đaka. Retrospektiva se završava celinom „Epilog” koja se odnosi na Lubardin boravak u Indiji kada je, po Ćukovićevim rečima, Lubarda izgubio središte svoje slike i okrenuo se fascinaciji božanstvima i zodijačkim znacima.
Tokom trajanja ove izložbe Muzej „25. maj” biće otvoren od 12 do 20 časova, a svake subote u 13 časova kustosi će voditi zainteresovane posetioce kroz izložbu. Deo izložbe čini i elektronska biblioteka sa dostupnom dokumentacijom o našem čuvenom umetniku. Obimniji katalog biće objavljen sa zakašnjenjem.

Prete skuplji dinarski krediti
Uvek kada Narodna banka podigne svoju kamatu, narod zna da predstoji dodatno stezanje kaiša. Nakon dva neuspela pokušaja da blagim podizanjem referentne kamatne stope smiri pritisak na rast cena i kursa, NBS je bila prinuđena da povuče drastičnu meru i poveća je za čak tri odsto. Očito je đavo odneo šalu, jer se to nije desilo u poslednjoj deceniji. Državni sekretar Ministarstva finansija Janko Guzijan ocenio je da je odluka centralne banke da poveća referentnu kamatnu stopu za tri procentna poena „preterana”, uprkos opravdanim razlozima za pooštravanje monetarne politike, s obzirom na to da je godišnja inflacija veća od 11 odsto. On smatra da je možda bilo bolje da je referentna kamata povećana iz dva ili tri puta.
Bankari juče nisu bili radi da jasno kažu da li će uskoro povećati kamate na kredite građanima i preduzećima. Za sada je jedino Unikredit banka najavila da će povećati kamate na „čiste” dinarske kredite za pet odsto od naredne sedmice. Ta banka će razmatrati i kamatne stope na kreditne kartice i pozajmice po tekućem računu, ali za sada ne zna i da li će ih podići. Verovatno će druge banke to slično učiniti, ali bez velike najave kao što to rade kada smanjuju kamatnu stopu.
Ako je u ugovorima komercijalnih banaka definisano da će se kamatne stope na kredite menjati u skladu sa poslovnom politikom banke, onda će krediti poskupeti zbog najnovijeg podizanja referentne stope. Bankari smatraju da je to ipak više signal da će budući krediti biti skuplji.
„Iako je namera bila da se određenim merama NBS stimulišu dinarski krediti, jer bi to značilo vraćanje poverenja u domaću valutu, to sad više neće biti moguće. Ponajviše zbog krize oko pada vlade i povlačenja stranih investitora”, istakao je dr Goran Pitić, predsednik Upravnog odbora Sosijete ženeral banke i dodao da će zbog podizanja referentne stope poskupeti dinarski krediti, ali i oni koji su u stranoj valuti, ali indeksirani u dinarima.
(/slika2)Povećanjem referentne kamatne stope stiču se uslovi za povećanje kamate za dinarske kredite. U Findomestik banci, po rečima Erika Blanšteta, predsednika Izvršnog odbora, s obzirom na to da su krediti indeksirani u evrima, neće doći do povećanja kamatnih stopa. Banka, u skladu sa strategijom, nastavlja da razvija segment kreditiranja stanovništva što potvrđuje i intenzivno otvaranje novog distributivnog kanala Kredit butika.
Što se tiče drugih bankarskih proizvoda na koje bi ova mera NBS mogla da utiče, kao što su kreditne kartice, depoziti i dozvoljeni minus po tekućem računu, Findomestik banka će uz pažljivo praćenje dešavanja na tržištu razmotriti eventualne promene. Imajući u vidu konkurenciju na bankarskom tržištu u Srbiji, Blanštet veruje da reakcije ni drugih banaka na nove mere neće biti drastične.
U svakom slučaju, najnovija odluka NBS će uticati na cenu novca i na kamate, koje bi trebalo da se povećaju za pet odsto, i postavlja se pitanje koji je to biznis koji može da izdrži toliku kamatnu stopu. Bankari zato ocenjuju da će se očigledno smanjiti kreditna aktivnost i to naročito prema privredi. Zato, kako kažu, ovakvi potezi NBS bez podrške fiskalne politike neće biti efikasni.
B. Dumić
-----------------------------------------------------------
Preteran skok odjednom
Ministarstvo finansija smatra da je odluka centralne banke da referentnu kamatnu stopu odjednom poveća sa 11,5 na 14,5 odsto u ovom trenutku neopravdano veliki korak i da može izazvati paniku.
Ili je bar tako suditi po juče javno izrečenoj oceni Janka Guzijana, državnog sekretara za finansije u ovom ministarstvu.
- Nisam hteo da komentarišem da li je referentnu kamatnu stopu trebalo povećati jedan, tri ili pet odsto, jer je utvrđivanje konkretnih procenata posao ljudi koje vode monetarnu politiku. Samo smatram da je povećanje za tri procentna poena odjednom veliki korak u uslovima neizvesnosti da li će biti kapitala, u okolnostima u kojima berza radi kako radi a kurs depresira i da to može izazvati dodatnu nestabilnost i paniku, što NBS, kao deo države, ne bi trebalo da čini - objasnio je za „Politiku“ Janko Guzijan. Državni sekretar smatra da je to, možda, trebalo uraditi iz više koraka, odnosno postepeno, i podseća da je, otkako je ova stopa uvedena 2006, kao instrument monetarne politike „štelovanje“ u jednom potezu bilo najviše za jedan procentni poen.
Inače, sednici Monetarnog odbora na kojoj je razmatrano povećanje referentne kamatne stope prisustvovao je i predstavnik Ministarstva finansija. Ovoga puta zamenik opravdano odsutnog direktora Trezora Ivana Maričića.
Na pitanje da li je njegov zamenik izneo stav Ministarstva finansija ili lično mišljenje, od Maričića smo dobili sledeće objašnjenje:
- Predstavnik Ministarstva finansija prisustvuje sednici Monetarnog odbora radi međusobne bolje informisanosti, ali ne glasa i uzdržava se od komentara, jer bi eventualni komentari mogli da se protumače kao mešanje u monetarnu politiku, odnosno kao narušavanje suverenosti monetarne vlasti.
I Guzijan i Maričić kažu da Ministarstvo finansija sve čini da ni jednom merom ne naruši monetarnu stabilnost zemlje.
V. Jeličić

Odlazi li MMF
Kako „Politika” nezvanično saznaje, stalni predstavnik MMF-a u Srbiji i u Crnoj Gori Harald Hiršhofer odlazi iz Beograda i MMF-ova kancelarija u Srbiji se zatvara.
Potvrdu ove vesti, istina, juče po podne nismo uspeli da dobijemo u MMF-ovoj beogradskoj kancelariji. Na naš telefonski poziv obećano nam je da će se službenici konsultovati oko odgovora na novinsko pitanje sa g. Hiršhoferom, ali nam je i nezvanično sugerisano da sačekamo sa objavljivanjem vesti i komentara, jer „zvanične odluke još nema”.
Mada se eventualno povlačenje MMF-ovih ljudi u ovom trenutku može tumačiti odgovorom na turbulentna zbivanjima na srpskoj političkoj sceni i gubljenjem strpljenja Vašingtona da iščeka da srpska vlada konačno zatraži novi monitoring aranžman, nekoliko je činjenica koje upućuju i na drugačije zaključke. Prva je svakako da je sadašnjem stalnom predstavniku MMF-a u Beogradu istekao mandat. Druga je da je MMF odmah posle završetka prethodnog aranžmana zatvorio kancelariju u Podgorici, koja je radila kao zasebna za nezavisnu Crnu Goru samo oko pola godine, a nedavno i kancelariju u Hrvatskoj. Između ostalog, suočen sa potrebom smanjivanja troškova na globalnom nivou, sa kojima se i tako veliki finansijeri sve teže bore. Uostalom, činjenica je da u nekim zemljama koje su pokrivene MMF-ovim programom, ova institucija nema kancelariju, ili ima zajedničku za više država, recimo Rumuniju i Bugarsku.
Kako upućeni tvrde, napuštanje Beograda nije bilo nenajavljeno i neočekivano, pa je Narodna banka, kako saznajemo, svesna da je stalno prisustvo posmatrača, kakav je MMF, bar psihološka brana u uslovima još ranjive srpske ekonomije, zatražila od Vašingtona da svoju nameru o zatvaranju ovdašnje kancelarije ipak preispita.
V. J.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

„Telekom Srpske” osvaja Federaciju BiH
Od našeg stalnog dopisnika 
Banjaluka, 14. marta – Kada je „Telekom Srbija” prošle godine za 646 miliona evra kupio 65 odsto akcija „Telekoma Srpske” mnogi su tvrdili da je cena naduvana i da je, u ovom poslu, politički interes Beograda i Banjaluke bio iznad ekonomskog. Međutim, svi poslovni parametri pokazuju da je „Telekom Srpske” u devetomesečnom postprivatizacionom bio uspešniji nego prethodnih godina.
Generalni direktor Predrag Ćulibrk kao jedan od najvažnijih uspeha izdvaja prodor „Telekoma Srpske” na tržište Federacije BiH: „Za devet meseci u Federaciji BiH povećali smo broj korisnika mobilne telefonije sa 10.000 na 120.000. „M-tel” sada ima više od 950.000 pripejd i postpejd korisnika, što je porast za čak 51 odsto. Naše internet-usluge koristi oko 45.000 građana, a u fiksnoj mreži imamo 360.000 korisnika”, rekao je Ćulibrk.
On je dodao da je ukupno učešće „Telekoma Srpske” na tržištu Bosne i Hercegovine povećano za dva procenta i sada je 35 odsto. Pokrivenost BiH signalom povećano je, u poređenju sa 2006. godinom, za četiri odsto i sada je 84 procenta. Time je omogućeno da 99 odsto stanovnika BiH može da koristi telekomunikacione usluge „Telekoma Srpske”. Za tri odsto povećana je i pokrivenost signalom mobilne telefonije puteva u BiH.
„BiH je za nas jedinstveno telekomunikaciono tržište. Na njemu želimo da budemo lider koji pomera granice u ovoj oblasti i ujedno podstiče naše konkurente na uspešniji rad. Naša je procena da potencijal BiH u telekomunikacijama ni izbliza nije iscrpljen i zato su naši poslovni planovi vrlo ozbiljni i obimni”, naglašava Ćulibrk.
Prema njegovim rečima, „Telekom Srpske” će u ovoj godini početi izgradnju mreže nove generacije, koja će omogućiti pružanje novih naprednih usluga u fiksnoj telefoniji. „Počeli smo i projekte na realizaciji poboljšanja kvaliteta pristupnih mreža kao osnove za pružanje širokopojasnog pristupa Internetu. Ove godine biće instalisano 45.000 novih ADSL priključaka. Planiramo i uvođenje novih tehnologija – UMTS i HSDPA – koje će korisnicima omogućiti prenos podataka velikom brzinom. Radićemo na integraciji servisa mobilne i fiksne telefonije i internet-usluga, što će nam omogućiti da snizimo naše usluge”, objasnio je Ćulibrk.
Širenju „Telekoma Srpske”, pogotovo mobilne telefonije u Federaciji BiH, takođe će biti posvećena velika pažnja. „Uskoro će ’M-tel’ otvoriti prodajna mesta u centru Sarajeva, zatim u Zenici, a onda u Tuzli, Mostaru, Bihaću i drugim gradovima Federacije BiH”, najavio je Predrag Ćulibrk.
Da bi se uspešno nosili sa konkurencijom – „BH telekomom” i „Eronetom” – „Telekom Srpske” svojim korisnicima nudi nove pogodnosti. Od ovog meseca snižene su cene VPN servisa i uvedene dve nove usluge – „Prenesi bonus” i „M-tel dopuna”. Prva je namenjena postpejd pretplatnicima i omogućava im da besplatne minute i poruke, uračunate u pretplatu, koje ne iskoriste u jednom prenesu u sledeći mesec. „M-tel dopuna” je jedinstvena usluga u BiH i omogućava svakom pripejd pretplatniku da na jednom od 5.500 prodajnih mesta dopuni kredit od dve do 50 maraka.
„Telekom Srpske” je prošlu godinu završio sa ukupnim prihodom od 391,3 miliona maraka (200 miliona evra). Bruto dobit je 88,1 milion ili 10 odsto veća nego 2006. godine, dok je neto dobit 79 miliona maraka.

„Epl” najuglednija firma
Specijalno za „Politiku” 
Prag – Najuglednija firma na svetu na najnovijoj rang-listi američkog magazina „Fortuna” je računarska kompanija „Epl”, koja je ove godine s prvog potisla na drugo mesto dve godine vladajući „Dženeral elektrik”. Treći je japanski automobilski koncern „Tojota”, četvrta je američka investiciona firma „Berkšir Hatavej”, peti je američki proizvođač potrošne robe „Prokter end Hatavej”....
„Eplu” je, sa inventivnim Stivom Džobsom na čelu, pošlo za rukom da napravi jedinstven proboj istovremeno u elektroniku, muzičku i filmsku industriju, obrazložila je „Fortuna”.
„Ne pravimo istraživanje tržišta, ali nastojimo da za tržište spremimo prave proizvode. Mislili smo da bi bilo dobro da se muzika kupuje elektronskim putem, ali ne i da napravimo nekakav prelom u muzičkom biznisu”, izjavio je Džobs na internet-stranicama ovog magazina.
Internet-trgovina i „Tjuns mjuzik stor” veoma brzo postala su u Americi drugi po veličini prodavac nosača muzike, odmah posle „Volmarta”, najvećeg američkog i svetskog trgovinskog lanca.
Ovu rang-listu „Fortune” pravi u saradnji sa firmom „Hau grup” koja je anketirala preko 1.500 šefova firmi i analitičara berzi akcija. Oni su temeljno pročešljali 345 kompanija iz 25 zemalja s minimalnim godišnjim obrtom od 10 milijardi dolara. Na rang-listi, koja firmama koje se nađu na njoj služi kao neka vrsta prestižne vizitkarte, prvi put ove godine su pobedili u svojim sektorima nemački proizvođač automobila BMV i američki proizvođač telekomunikacionih uređaja „Cisko sistems”. U devet sektora su na prva mesta došli novi.
U metalurgiji je „Arselor Mital” izbio na prvo mesto, dok je prošlogodišnji pobednik kanadski „Olksan” pao na sedmo.
Po istom kriteriju sastavljale su se i nacionalna liste najcenjenijih firmi. Britanski trgovinski lanac „Tesko” dvostruki je pobednik – najugledniji je trgovinski lanac na svetu i istovremeno najuglednija firma u V. Britaniji. Najcenjenija francuska firma, kozmetika „L’Oreal” je prva u Francuskoj, ali je u svojoj grani tek druga na svetu.

Otkazana prodaja hotela „Putnik”
Novi Sad – Za jučerašnju aukciju u Sportsko-poslovnom centru „Vojvodina” vladalo je veliko interesovanje zato što je među deset društvenih preduzeća bila predviđena i prodaja novosadskog hotela „Putnik” koji je nedavno izgoreo u tragičnom požaru. Njegovoj privatizaciji su se do sada bezuspešno protivili naslednici nekadašnjeg vlasnika hotela Nikole Tanurdžića, kome je objekat oduzet posle Drugog svetskog rata, zbog čega su se potomci obratili i Evropskom sudu u Strazburu, a najavili su i krivične prijave našim sudovima.
Tek juče, na samom početku skupa, rečeno je da je aukcija „Putnika” otkazana, bez obrazloženja. Naknadno je Slobodan Radišić, direktor vojvođanske kancelarije Agencije za privatizaciju objasnio da je to učinjeno prekjuče u skladu sa uredbom vlade Srbije o privatizaciji. On je podsetio da je aukcija „Putnika” zbog požara jednom već bila otkazana, ukazujući i na spornu vrednost kapitala od gotovo 10 miliona evra koja je procenjena pre požara, a u međuvremenu nova (niža) procena nije urađena.
Nezvanično, međutim, saznali smo da je na otkazivanje aukcije „Putnika” u poslednji čas uticala intervencija ministra ekonomije Mlađana Dinkića.A potom je usledilo novo iznenađenje. Od preostalih devet preduzeća aukcija je proglašena neuspelom za pet, jer niko nije bio zainteresovan da ih kupi, dok je za jednu firmu prodaja odložena.
Tako je knjiga spala na tri slova, jer su nove vlasnike dobili samo Poljoprivredno preduzeće u Kačarevu, Trgovinsko preduzeće „Budućnost” u Kovačici i novosadska firma „Gorenje servis”.
Ali, jučerašnji dan je novog vlasnika doneo samo zaposlenima u preduzeću iz Kačareva, koje je Mirjana Mirjanić iz Uljme, u velikoj konkurenciji, kupila za čak 430 miliona dinara, iako je procena kapitala iznosila tek 291 milion dinara, a početna cena 69 miliona.
Za preduzeća „Budućnost” i „Gorenje servis” bio je zainteresovan samo po jedan kupac, pa su prodata po početnim cenama. Prvo je za 17,5 miliona dinara (što je čak pet puta manje od njene vrednosti) kupio preduzetnik Nenad Živanov iz Pančeva, a drugo Milan Prijević u ime konzorcijuma kupaca iz Novog Sada, po takođe višestruko nižoj ceni od početne.

Voda na vodu
Tihi rat Vlada Divca i Vojina Đorđevića oko „Voda-vode” se nastavlja.Verbalno prepucavanje telohraniteljadoskorašnjih partnera prilikom jučerašnjeg postavljanja kamena temeljcaĐorđevićeve „Si end Si” grupe za noviDom vode u Banji Vrujci, jasan je znak dase tenzije nisu smirile.
Divac je, verovatno ne slučajno, za jučerašnji dan zakazao sastanak sa radnicima „Voda-vode” u restoranu „Mamida” u krugu fabrike. Na tom mestu „Siend Si” je do sada uvekproslavljao uspehe, ali su ih juče u tome sprečili telohranitelji proslavljenog košarkaša. Do fizičkog obračuna nije došlo,a koktel za novinare i goste iz inostranstva Đorđević je, silom prilika,priredio pedesetak metara dalje, u hotelu „Voda” čiji je vlasnik.
Snežana Mišić iz „Si end Si” grupe, nije želela da komentariše ponašanje Divčevih bodigardova.
– Počeli smo izgradnju drugog po reduDoma vode i novih kapaciteta za punjenje vode u Banji Vrujci. Ukupna vrednostinvesticije je 11 miliona evra i rezultat je uspešnih poslovnih kontakata naše grupe u svetu. Uradili smo lepu stvarjuče i otvorili prostor za nove investicije i uspehe, a zašto smo bili sprečeni da proslavimo na uobičajenom mestu,nije pitanje za nas, već za čoveka koji jeto onemogućio – rekla je Mišićeva.
Iz Divčevog „tabora” nismo dobilikomentar ovog događaja.Milan Matić, predsednik opštineMionica, takođe nije želeo da komentariše odnose Divca i Đorđevića.
– Neću da se mešam u njihov odnos.Opštini Mionica značajna je svakainvesticija, jer one donose novac i radna mesta – kratko je izjavio Matić.Vojin Đorđević je uoči „svečanog otvaranja”, pored prvog „Doma vode”, koji je popapirima sada vlasništvo košarkašaVlada Divca, rekao za „Politiku” da čeka presudu Vrhovnog suda. Čuveni subotički biznismen je izgleda rešio dautakmicu sa proslavljenim košarkašemodigra u produžecima, ponovo krene odnule i sazida ono što je prošle godineizgubio. Ne očekujući koškanje sa telohraniteljima, Đorđević je o svom nekadašnjem strateškom partneru rekao:
– Vlade Divac je Srbin, a Srbi su poznati da se ponašaju kao pravi domaćini – odgovorio je Đorđević.
Interesovalo nas je i da li je čuvenikošarkaš pokušao da spreči realizaciju ove investicije i da li za to imazakonsku osnovu, budući da je sada direktor preduzeća „Voda voda” ZvonimirNikezić, savetnik Vlada Divca.
– Da li bilo ko u zemlji može da spreči osnivanje preduzeća ako su ispunjeni zakonom propisani uslovi za to. Kone želi da prepozna da je ovo investicija, nije dobronameran prema Srbiji,njenom razvoju i napretku – bio je kategoričan Đorđević, dan uoči rimejkasrpske sapunice „Voda na vodu”.
On je kazao da je sve argumente priložio advokatima i da maksimalno veruje u pravosuđe. Drugi po redu „Dom vode” zvaće se „Izvor 593”, jer se sa te dubine vadi voda. Postoji nekoliko predloga za ime proizvoda, otkriva Đorđević. Odluka će se, kaže, doneti sa strateškim partnerima iz inostranstva.
Da li će se, možda, zvati „voda voda”?
– Ne, reč je o potpuno novom brendu– odgovorio je Đorđević.
Teoretski, da li biste mogli da pravite vodu koja se tako zove, interesovalo nas je.
– Teoretski, da – odgovorio je naš sagovornik i dodao da je Vlade Divac tre-
nutno upisan kao vlasnik preduzeća„Voda voda”, što je osporeno na sudu i proces je u toku. Brend nikada nije bioimovina firme niti je bio predmet bilo kakve trgovine – objašnjava on.
Ova investicija je, kaže, rezultatuspešno uspostavljenih poslovnih kontakata grupe „Si end Si” u svetu. Zapažen nastup na međunarodnim sajmovima, vrhunski kvalitet i originalan dizajn proizvoda obezbedio im je, kaže,početak saradnje sa partnerima iz Singapura, Tajvana, Koreje i Japana.
– Uz konsultacije stručnog tima, procenili smo da je ovo pravi trenutak daizađemo u svet sa kvalitetnim proizvodom, da pokažemo da umemo, da znamo ida hoćemo – kazao je Đorđević.
A. Nikolić
B. Pavićević

Propeler kriv za tragediju
Ruma – U Fabrici keksa „Belina” u Rumi, gde je prekjuče tragično stradala radnica Ljubica Maksimović (58), ni juče nismo mogli da saznamo kako se desila ova tragedija. Istražni sudija Opštinskog suda u Rumi Biljana Vasiljević-Đuričić kaže da je Ljubicu Maksimović usisao veliki ventilator u mešaonici, gde se priprema smeša za izradu keksa. Kako se desila ova tragedija još je nejasno. O detaljima će se znati nešto više kada istraga i veštačenje budu završeni.
Da podsetimo, tragedija u fabrici keksa „Belina” dogodila se u četvrtak oko 9.10 časova ujutro, a policija, istražni sudija, hitna pomoć i inspekcija rada o tome su obavešteni tek oko podne.
– Slika je bila jeziva. Nesrećnu ženu je snažan ventilator uvukao do pola, a kako se to desilo tek treba da se utvrdi. Istraga je otvorena, telo pokojnice sam odmah uputila na obdukciju u Institut za sudsku medicinu u Novom Sadu i to je sve što za sada mogu da saopštim – kaže sudija Biljana Vasiljević-Đuričić.
U Fabrici keksa „Belina” nema vlasnika Riste Sočevića, niti bilo koga od odgovornih rukovodilaca. Portir nas je obavestio da su bili u fabrici i otišli. Inače, vlasnik Risto Sočević je iz Beograda, gde se nalazi centrala fabrike keksa „Belina”, a u Rumi je samo pogon, koji se nalazi u hali bivše štamparije „Proleter”.
Odeljenje mešaonice odvojeno je od drugih delova hale, pa većina od osam radnika u trenutku tragedije nije mogla da priskoči u pomoć Ljubici Maksimović. Postavlja se pitanje da li je automatski osigurač na komori gde je postavljen snažan ventilator odreagovao na vreme ili je ventilator mehanički isključen. To je ono o čemu će, sasvim je sigurno, konačnu reč dati sudski veštaci tokom istrage.
U kući porodice Maksimović zatekli smo rodbinu, prijatelje i komšije. Telo pokojnice dovezeno je iz Instituta za sudsku medicinu iz Novog Sada, a njen suprug Ljubiša Maksimović, kratko nam kaže:
– Mene još niko nije zvanično obavestio kako je stradala moja supruga, ni iz fabrike, ni iz policije, telo smo preuzeli i spremamo se za sahranu. Ko je u svemu ovome krivac ostaje da sud utvrdi.

Svedočio Goran Drulić
Goran Drulić, bivši fudbaler Crvene zvezde pojavio se juče u beogradskoj Palati pravde i svedočio u sklopu istrage koju je Okružni sud pokrenuo protiv Dragana Džajića, Vladimira Cvetkovića i Miloša Marinkovića. Tokom jednočasovnog svedočenja Drulić je govorio o svom transferu u špansku Real Saragosu i računu koji je, bez njegovog znanja, otvoren u Komercijalnoj banci. Po završetku saslušanja, Drulić nije želeo da daje izjave.
Prema nezvaničnim informacijama, Drulić je rekao da se osumnjičenom Marinkoviću žalio da nije dobio sav novac od transfera u španski klub. Bivši fudbaler „crveno-belih”, a sadašnji igrač grčkog kluba OFI, govorio je pred istražnim sudijom i o pregovorima o transferu koji su, prema njegovim rečima, obavljeni u jednom hotelu u Ženevi sa potpredsednikom Reala. Tom prilikom nisu bili prisutni ni Džajić, ni Cvetković, a ni njegov advokat koji je bio u restoranu sa advokatom Saragose. Prema nezvaničnim informacijama, Drulić je rekao da je pregovarao 4. i 5. jula 2001. godine, prvi put sa predstavnicima španskog kluba, a potom sa svojim menadžerom i advokatom Saragose koji je i advokat banke preko koje je trebalo da ide transfer.
Prvobitni dogovor je bio da Druliću bude isplaćeno šest miliona maraka za četiri godine, ali je kasnije, zbog izbegavanja poreza, dogovoreno da u ugovoru stoji da će od Španaca dobiti dva miliona, a ostatak da bude isplaćen preko Zvezde. Drulić je od Zvezde, kako je rekao, dobio samo polovinu, dok ostatak, od oko dva miliona maraka, nije dobio. Posle više bezuspešnih pokušaja, i kada je video da ne može da naplati svoj novac, podneo je tužbu protiv Zvezde. Račun u Komercijalnoj banci, kako je rekao, nije otvorio i ne zna ništa o računu koji se vodio na njegovo ime.
– Drulić ne može da vam kaže šta je rekao kod istražnog sudije. Novac koji mu nije isplaćen ne odnosi se na ovaj, nego na drugi predmet. Onaj, u kome sporan novac potražuje od Crvene zvezde – rekao je po završetku saslušanja Drulićev advokat Ilija Dražić i napomenuo da fudbaleru nije isplaćen sav ugovoreni novac od transfera u Real Saragosu.
Advokati trojice osumnjičenih rekli su novinarima da Drulić nije teretio njihove branjenike, čak je i potvrdio njihovu odbranu. Džajićev i Cvetkovićev advokat Zdenko Tomanović rekao je da je Drulić potvrdio da su na ugovorima o raskidu radnog odnosa i ugovorima između Crvene zvezde i Real Saragose njegovi potpisi.
– Drulić je rekao da on nije otvarao račun u Komercijalnoj banci, niti je podizao novac, već da mu je sve poslove vodio i otvarao račune njegov advokat iz inostranstva – rekao je novinarima Tomanović i dodao da je jedini čovek iz Zvezde sa kojim je Drulić razgovarao bio Marinković.
Budući da je Drulić poslednji svedok, advokati odbrane su zatražili puštanje osumnjičenih na slobodu. Odlukom Krivičnog vanraspravnog veća, osumnjičeni su zadržani u pritvoru jer je, kako saznajemo, sudu juče dostavljen zahtev za proširenje istrage zbog spornog transfera Zorana Njeguša u madridski Atletiko. Saslušanje Dragana Džajića i Vladimira Cvetkovića u vezi sa transferom Zorana Njeguša zakazano je za 20. mart.

SRBIJA NA MESECU
Taman sam pomislio kako je američki ambasador Kamerun Manter mnogo suptilniji diplomata od svog prethodnika Majkla Polta, kad ono njegova ekselencija, zapravo, i prva započe predizbornu kampanju u Srbiji. Jer, po rečima američkog ambasadora „SAD će na sve načine podržati proevropske stranke na predstojećim izborima i nastaviće da ekonomski pomažu Srbiju”. Da je tako nešto izgovorio američki ambasador u nekoj drugoj državi to bi izazvalo diplomatski protest zbog stranog mešanja u unutrašnje stvari suverene države. No, kako su SAD suverenoj Srbiji oko Kosmeta već učinile to što su učinile, dođe nam nekako kao „normalno” da ekselencija javno najavljuje koga će sve podržati na izborima. I to na „sve načine”? Baš me interesuje koji su to „svi načini”?
Dakle, možda su se Amerikanci predomislili, pa nam vrate Kosmet? Ili će, kao što neki zlobnici tvrde, finansijski i medijski podržati određene stranke? Ne verujem u to, jer to bi bilo isuviše otvoreno mešanje u unutrašnje stvari Srbije, mi bismo oštro protestovali i našeg ambasadora ne bi vratili u Vašington sledećih šest meseci. Ovako će natrag u SAD za tri meseca.
No, ni ambasador Manter nije siguran ko će pobediti na izborima 11. maja, pa najavljuje da će „SAD bez obzira ko pobedi na majskim izborima suditi o njima na osnovu onoga što budu radili i da će nastaviti sa investicijama”. Time je američki ambasador znatno suzio prostor onima koji će u predizbornoj kampanji mahati terminima i parolama tipa „izolacija”, „kraj stranih investicija” i slično.
Inače, njegova ekselencija je ocenila da „Vlada Srbije nije pala zbog neslaganja oko politike prema Kosovu, već zbog fundamentalnih razlika unutar same vlade”. Kako je premijer Vojislav Koštunica izjavio da je „izgubio poverenje u dosadašnje koalicione partnere iz DS i G17 zbog politike prema Kosmetu”, priznajem da sam zbunjen. Jer, po američkom ambasadoru, pitanje Kosmeta očito nije fundamentalno za Srbiju, što bi moglo da znači da je vlada pala zbog pitanja teoretskog suvereniteta nad onim delom Meseca koji pripada Srbiji kao i svim drugim članicama UN, procentualno prema veličini državne teritorije. Kako su nam naši dragi prijatelji sa Zapada smanjili državnu teritoriju na Balkanu, to se automatski smanjila i srpska teritorija na Mesecu. I zato je i pala srpska vlada, samo ambasador Manter ne želi da nam još saopšti i tu tužnu vest. Bilo bi mnogo odjednom.
Mogu samo da pretpostavim šta će sve Makedoncima reći ambasadorka SAD u Skoplju – zašto je, zapravo, pala vlada Makedonije? Možda je sporno i ime makedonskog dela Meseca? Bivša Jugoslovenska Republika Makedonija na Mesecu? A tek Bosanci, koji imaju i pesmu „Mujo kuje konja po mesecu”. Kako sve to Evropa da prihvati u svoje redove?
I koja Evropa: mediteranska, atlantska, severna, glavna Evropa i ona marginalna Evropa? I kako prosečnom Srbinu u predizbornoj kampanji objasniti sve prednosti Evrope? Kako ga privoleti da glasa za Evropu „tamo gde narod želi, a to je evropski put”, kako reče njegova ekselencija ambasador SAD u Beogradu. Jer, u Centralnoj Evropi, EU je više projekat, rešenje za nacionalne dileme, nego novi način života. A u „spoljnoj” Evropi, od Letonije do Srbije, Evropa je još žestoko osporavani pojam, kosmopolitska aspiracija jednog dela lokalne elite koju ogorčeno osporavaju drugi za koje nacionalna opcija ima prednost. Linija podele u današnjoj Evropi, što važi i za Srbiju, prolazi kroz zemlje, a ne između njih. Sve ono što je nesumnjivo evropsko u pogledu misli, prakse ili ukusa na kontinentu, oduvek je i kroz istoriju bilo ograničeno na transnacionalnu elitu. Od poznavanja zajedničkog jezika, kroz slobodu kretanja, takvi ljudi su oduvek bili Evropljani i tako su se i osećali. Moderni poslovni ljudi, profesori i političari koji putuju Evropom samo su nova verzija nekadašnjih trgovaca, teologa i izaslanika, koji su uz manji komfor nekada putovali istim putevima. Takvi evropski kosmopoliti oduvek su imali više zajedničkog među sobom nego sa svojim manje obrazovanim sunarodnicima koji su znali samo svoj jezik.
Za tu drugu Evropu poljoprivrednika, činovnika i vlasnika radnji Evropa je još uvek nešto apstraktno. Tu je i veličina države, od Nemačke sa 80 miliona stanovnika do Estonije sa nešto više od milion ljudi. Velike države EU vode računa da ne budu anonimno apsorbovane u panevropske projekte, dok male države ulaze u EU iz različitih pobuda. Recimo da je Grčka naglašeno evropska i zbog shvatanja drugih o korenima evropske civilizacije, dok Češka i Mađarska u EU vide odbranu od demona iz njihove istorije.
U koju Evropu bi Srbija možda bila primljena? U Centralnu koja je bogata i stabilna? U onu sa periferije, siromašnu i ranjivu na invazije i imperijalne dominacije? Kao i u Srbiji, i u EU postoji podeljenost između bogatih i siromašnih, između „Evropljana” i „nacionalista”. Ideja i ideal Evrope nejasni su kao i ranije. Svakako da je to nešto više od geografskog termina, ali odgovor ipak nije potpun.
I sada ti Srbine glasaj...

Stari automobili zagađuju Srbiju
Izveštaj Agencije za zaštitu životne sredine pokazuje da je stanovništvo Srbije izloženo zagađenju sumpor-dioksidom više nego u zemljama Evropske unije. Aerozagađenje potiče i od čađi, odnosno crnog dima, i drugih praškastih materija koje ugrožavaju zdravlje i ekosisteme.
Glavni izvori zagađenja vazduha su: termoelektrane, toplane, kotlarnice, ložišta, rafinerija nafte, industrija – posebno hemijska, deponije, otpadi i saobraćaj. U znatnom porastu je koncentracija zagađujućih materija koje potiču od izduvnih gasova motornih vozila na najprometnijim raskrsnicama i ulicama Beograda, Niša, Novog Sada, Subotice, Valjeva, Čačka, Kragujevca, Užica, Zrenjanina. Koncentracija ugljen-monoksida, azot-dioksida i olova praćena je u Beogradu na 12 mernih mesta, a u Novom Sadu na 15. Vrednost ovih zagađujućih materija prelazila je dozvoljenu srednju godišnju vrednost. Inženjer hemije Vojislava Dudić, iz Centra za humanu ekologiju i higijenu Instituta za javno zdravlje „Dr Milan Jovanović Batut”, smatra da bi trebalo uzeti u obzir prosečnu starost vozila, malu propusnu moć glavnih saobraćajnica. S obzirom na te činjenice, zagađenje vazduha koje potiče od izduvnih gasova motornih vozila postaje jedan od najaktuelnijih problema Beograda. Staro jezgro grada karakterišu uske ulice kroz koje prolazi i do 5.700 vozila na sat. Ovome treba dodati podatak da je Srbija, osim BiH i Makedonije, jedina zemlja u Evropi koja nije spremna da ukine upotrebu olovnog benzina koji spada u grupu velikih zagađivača i glavnih uzročnika narušavanja zdravlja stanovnika.
Posebno treba pratiti uticaj olova i ugljen-monoksida na zdravlje onih koji su najviše izloženi dejstvu ovih štetnih materija (saobraćajna policija, zaposleni u kioscima, građani koji stanuju u neposrednoj blizini saobraćajnica u centralnoj gradskoj zoni).
U istraživanju Pokrajinskog sekretarijata zaštite životne sredine u Novom Sadu navodi se da je kvalitet goriva nezadovoljavajući i da predstavlja glavni uzrok povećanog zagađenja vazduha benzenom na najprometnijim raskrsnicama u gradovima Vojvodine. Benzen se nalazi na listi deset najopasnijih kancerogena. Evropska unija je 2000. smanjila dozvoljenu količinu benzena u motornim vozilima sa pet na jedan odsto.
Dr Branislava Matić, specijalista higijene i ekologije iz Republičkog instituta za javno zdravlje, ističe da se praćenje kvaliteta vazduha vrši prema podzakonskim aktima (pravilnik-uredba, s obzirom na to da zakonski akt iz te oblasti nije usvojen). Ovom uredbom za 2006. i 2007. godinu predviđeno je praćenje uticaja zagađenja vazduha na zdravlje ljudi u Beogradu, Boru, Kruševcu, Pančevu, Subotici, Šapcu, Kosovskoj Mitrovici, Novom Sadu, Kragujevcu, Nišu, Čačku, Beočinu, Kosjeriću, Smederevu i Paraćinu. Nije precizirano po kom sistemu kvaliteta bi se prikupljali takvi podaci, koja ustanove bi bila zadužena za taj posao, kao ni kojim novcem bi se pokrili troškovi. Kako smatra dr Matić, sve to bi moralo da bude jasnodefinisano, pošto se zapaža izvesna bezvoljnost u ovim gradovima kada je prikupljanje i ustupanje takvih podataka institucijama republičkog značaja u pitanju, budući da je potreba za sistematizovanjem takvih podataka izuzetno velika. Izneti problemi mogu se rešavati samo uz postojanje zakonskih i podzakonskih akata, što nije slučaj, tvrdi ona.

Vladini stipendisti čekaju posao
Rukovođeni idejom da više od 90 odsto naših akademaca koji studiraju u inostranstvu želi da se vrati u zemlju, čelnici Organizacije srpskih studenata u inostranstvu već nekoliko godina pokušavaju da izgrade most preko koga bi se diplomirani stručnjaci vratili u Srbiju. Koordinator ove akademske organizacije i stipendista Vlade Srbije Ratko Janković ističe da ova organizacija već nekoliko godina ima jednosmernu komunikaciju sa vladom i njenim ministarstvima, što je svojevrsni paradoks, jer je veliki broj studenata na osnovnim i postdiplomskim studijama stipendirala Vlada Srbije.
Organizaciju srpskih studenata u inostranstvu, koja okuplja više od 600 akademaca koji studiraju na prestižnim univerzitetima u svetu, osnovala je grupa srpskih studenata iz Evrope i Severne Amerike jula 1997. godine sa ciljem da se naši studenti u inostranstvu okupe, druže i sarađuju – da pomažu jedni drugima, ali i da pomažu svoju zemlju. Osnivač ove organizacije je Jovan Ratković, savetnik predsednika Srbije Borisa Tadića za odnose sa Evropskom unijom, a na mestu koordinatora za finansije OSSI nalazio se Vuk Jeremić, šef diplomatije Srbije.
Mnogi akademci koji studiraju u inostranstvu stipendisti su Vlade Srbije, o čemu svedoči podatak da je Fond za mlade talente Vlade Srbije 2005. godine dodelio oko 800 stipendija za osnovne i 85 stipendija za magistarske i doktorske studije. Godinu dana kasnije stipendije je dobilo 333 studenta na osnovnim i 82 akademca na magistarskim i doktorskim studijama. Prošle godine dodeljeno je svega 16 stipendija za magistarske i doktorske studije, a ovako mali broj stipendija u Fondu za mlade talente objašnjavaju činjenicom da je u Srbiji tri i po meseca postojala tehnička vlada, što je, između ostalog, usporilo i proces dobijanja stipendija.
– Ugovore koji su akademci potpisali sa vladom, odnosno sa Fondom za mlade talente, obavezuju ih da pet godina rade u zemlji nakon sticanja diplome. Zbog toga mi već godinama pokušavamo da aktiviramo ministarstva Vlade Srbije da studentima omoguće da tokom letnjeg raspusta volontiraju u vladinim ili državnim ustanovama. U centralnom odboru naše organizacije postoje osobe koje su za vreme svog studiranja radile za mnoge svetske banke i konsultantske firme, ali i za organizaciju Ujedinjenih nacija. Do sada nam je jedino Ekonomski institut izašao u susret i obećao da će u toku ovog leta dvadesetak akademaca moći da volontira u okviru ovog instituta – priča Ratko Janković.
Naš sagovornik je studirao finansije na prestižnom teksaskom univerzitetu, koji pohađa više od 30.000 studenata, i završio ih je kao student generacije sa prosečnom ocenom deset. Posle uspešno završenih studija u Americi, on je primljen na postdiplomske studije na Sorboni, na kojoj je magistrirao na matematičkim modelima u finansijama i ekonomiji. Za vreme proteklog letnjeg raspusta Ratko Janković je radio kod guvernera NBS Radovana Jelašića na projektu borbe protiv inflacije, a prvog februara ove godine on se vratio u Srbiju i od tada pokušava da pronađe posao u svojoj zemlji.
– Ugovor koji sam potpisao sa Fondom za mlade talente obavezuje me da u našoj zemlji radim pet godina. Ja sam se vratio u zemlju i do sada sam konkurisao za posao u više od dvadeset firmi, a svoju radnu biografiju poslao sam na adresu nekoliko ministarstava na čijem se čelu nalaze ministri koji su istovremeno i članovi Fonda za mlade stipendiste Vlade Srbije, ali do sada nisam dobio nikakav odgovor. Kada me neko pita – zašto želim da se vratim u Srbiju sa diplomom Sorbone, obično odgovorim da u Francuskoj hiljadu studenata godišnje dobije diplomu Sorbone, dok se u Srbiji na prste jedne ruke mogu izbrojati osobe sa diplomom ovog prestižnog francuskog univerziteta – objašnjava naš mladi sagovornik.
Prema evidenciji ove organizacije, najveći broj srpskih studenata studira u SAD (samo na prestižnom Stenfordu nalazi se čak 33 naših akademaca) i to uglavnom u zemljama koje se nalaze na Istočnoj obali američkog kontinenta, a kada je u pitanju Stari kontinent najviše akademaca studira u Italiji i Francuskoj.
– To je ogroman obrazovni potencijal na koji naša vlada može da računa, tim pre što je više od 90 odsto naših akademaca opredeljeno da se vrati u Srbiju kada završi sa studijama. Zbog toga je neophodno uspostaviti komunikaciju između ljudi koji vode ovu zemlju i srpske akademske elite u dijaspori – zaključuje Ratko Janković.

Znanjem brane Kosmet
Dvadeset najboljih studenata Univerziteta u Prištini čije je privremeno sedište u Kosovskoj Mitrovici juče je doputovalo u trodnevnu posetu beogradskim kolegama. Savez studenata Beograda pod pokroviteljstvom Ministarstva prosvete i sporta i Ministarstva za Kosovo i Metohiju organizator je akcije „Kosovo i Metohija u našim srcima”.
Reč je o tradicionalnoj akciji, koja se odvija već četvrtu godinu i ima za cilj približavanje i povezivanje studentskih aktivnosti.
Na svečanosti u Savezu studenata Beograda domaćini su gostima iz Gračanice, Štrpca, Zubinog Potoka, Obilića i drugih mesta sa Kosmeta poručili da se osećaju kao kod kuće, jer je Beograd njihov grad.
– Studenti su ti koji u svim situacijama pokazuju najveću snagu i svest. Možda ćete vi biti prve generacije koje će biti mudrije i uspeti da nešto menjate nabolje – reči su Ružice Milić, iz Ministarstva za Kosovo i Metohiju.
Branislav Pajković je jedan od najboljih studenata Elektrotehničkog fakulteta i na prvoj je godini magistarskih studija. Rodom je iz Berana, a pre četiri godine upisao je studije u Kosovskoj Mitrovici.
– Tu mi živi čitava familija, došao sam kada je bilo najteže. U početku je bilo mučno, posle se čovek navikne. Nema struje, to je nekako regulisalo agregatima, pa smo mogli da učimo. Vodu nam isključuju svake večeri, nije prijatno. Nadam se da ću ostati na Kosmetu kada završim studije, samo da pronađem neki posao – kazuje Pajković.
U društvu sa njim je bila i Tijana Utvić, iz Zubinog Potoka, koja je na trećoj godini učiteljskog fakulteta. Srećna je što je izabrana da dođe u Beograd, to će joj, makar na kratko, ublažiti svakodnevne probleme.
– Strah je u nama, ali pokušavamo da ga suzbijemo tako što ćemo ostati normalni i nastaviti da se borimo. Nedostaje nam mnogo toga, uslovi nisu zadovoljavajući. Baš zbog toga se trudimo da maksimalno uložimo u svoje studiranje, da znanjem odbranimo Kosovo – otresito govori ova devojka. U Kosovskoj Mitrovici se, kaže, svakodnevno održavaju mitinzi podrške, i nastava na fakultetima se prekida od 11 do 14 časova.
– Svaki dan idem da podržim svoje kolege. Prevoz je obezbeđen, ali organizovane policijske pratnje nema. Pitanje je koliko smo bezbedni. Ali to nas ne može zaustaviti. Napisala sam pesmu posvećenu Kosovu, svaki dan je recitujem i uvek se naježim – kaže Utvićeva koja se raduje što će imati prilike da upozna kolege sa Beogradskog univerziteta.
Tokom boravka u Beogradu, akademci će biti smešteni u studentskom domu „Kralj Aleksandar Prvi”, a za njih je pripremljen i bogat program kulturnih, sportskih i zabavnih manifestacija.
Organizatori su predvideli da tokom narednih dana studenti sa Kosova posete popularnu „Marakanu” i pozorište „Slavija”, a obezbeđeno im je i gostovanje u nedeljnoj emisiji „Žikina šarenica” na nacionalnoj televiziji.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Lekovi sinoć stigli na centralno Kosovo
Gračanica – Lekovi i sanitetski materijal za Kliničko-bolnički centarPriština sa privremenim sedištem uGračanici i domove zdravlja na centralnom Kosovu stigli su sinoć u Gračanicu.
Direktor KBC-a u Gračanici dr Stojan Sekulić potvrdio je da su lekovi isanitetski materijal, čija je vrednostsedam miliona dinara, dopremljeni uGračanicu nešto posle 18 časova, uzpratnju Unmik policije.
Sekulić je rekao da će zdravstveni radnici na centralnom Kosovu nastaviti da pružaju pomoć samo hitnim slučajevima i da će tako ostati dok ne bude u potpunosti rešen način snabdevanja lekovima zdravstvenih institucija u ovom delu pokrajine.
Problem sa dostavom lekova za zdravstvene ustanove na centralnom Kosovunastao je pre deset dana, nakon što jeUnmik carina insistirala da izmeđuostalih dokumenata za uvoz lekova bude i sertifikat kosovske Agencije zalekove.
Sekulić je ocenio da oni nisu moglida zatraže pomenuti sertifikat, jer bitime bili uvučeni u zdravstveni sistemsamoproklamovane države Kosovo.
Tako je i predsednik Srbije Boris Tadić tražio juče da se hitno pronađe rešenje da lekovi i neophodan medicinski materijal stignu u bolnice i domove zdravlja na Kosovu i Metohiji. Tadić je upozorio na alarmantnu situaciju i zatražio od Unmika, Vlade Srbije i Kfora da pod hitno pronađu rešenje i spreče humanitarnu katastrofu koja može da bude prouzrokovana nedostatkom lekova u bolnicama na Kosovu i Metohiji.
Ministar zdravlja Tomica Milosavljević juče je takođe od predsednikaSvetske zdravstvene organizacije za Evropu tražio da pomogne u rešavanjuproblema transporta lekova.
Portparol Unmik carine AdrijatikStaviljeci izjavio je „da su lekovi koji su bili na lageru Unmik carine naseveru Kosova dobili zeleno svetlo nakon što su za tako nešto prethodno dobijene instrukcije iz kosovskog Ministarstva zdravlja”.
Međunarodna policija na Kosovu zaplenila je 3. marta dva kamiona sa lekovima i sanitetskim materijalom iopremom vrednom sedam miliona dinara, namenjenim zdravstvenim ustanovama u srpskim enklavama na Kosovu.
Tanjug i Beta

Srbi u Mitrovici zaposeli zgradu suda
Šef Unmika Joahim Riker zatražio je juče od Vlade Srbije da „prekine napade” na severu Kosova, nakon što su radnici Okružnog i Opštinskog suda i tužilaštva u Kosovskoj Mitrovici srpske nacionalnosti, koji od 21. februara protestuju tražeći da se vrate na radna mesta, nasilno juče ujutru otvorili kapiju i ušli u dvorište i zgradu suda u tom gradu.
Posle upada srpskih radnika pravosuđa, predsednik i premijer Kosova Fatmir Sejdiju i Hašim Tači zatražili su od Rikera da iz zgrade Okružnog suda u Mitrovici oteraju „huligane koji su uzurpirali zgradu suda” i da za to ovlasti pripadnike Unmik policije i Kfora.
Kako je navedeno u izjavi za medije iz sedišta Unmika, Riker je u telefonskom razgovoru sa predstavnicima srpskih vlasti naveo da međunarodna administracija neće tolerisati „gaženje zakona i reda”.
Riker je naredio Unmik-policiji da ponovo preuzme kontrolu nad zgradom suda. „Oni koji su koristili nasilje na severu Mitrovice prošli su crvenu liniju Unmika. To je apsolutno neprihvatljivo. Ja sam naredio Unmik-policiji da povrati red i zakon na severu i garantujem da će se zgrada suda vratiti pod kontrolom UN”, izjavio je Riker za medije.
Šef Unmika je ponovio da se svako neslaganje mora razmotriti na civilizovan način i bez upotrebe sile. „Ja verujem da će se svako od autora napada suočiti sa pravdom. Ponovo pozivam sve zajednice da prekinu sa napadima i da nam pomognu da obezbedimo sigurnu sredinu. Unmik će štiti svoj mandat na celoj teritoriji Kosova”, rekao je Riker.
Specijalne jedinice Unmik-policije, opremljene štitovima, šlemovima i opremom za brzo delovanje, juče su bile u blizini zgrade suda, ali nisu reagovale. Tokom popodneva Unmik-policija je, kako je prenela agencija Beta, pregovarala sa demonstrantima, koji su nakon tronedeljnih protesta juče upali u zgradu suda. Od 1999. godine , kada su izbačeni iz suda, radnici pravosuđa radili su po privatnim zgradama, u okviru pravosudnog sistema Srbije.
Na pitanje novinara Bete da li Rikerovo naređenje da Unmik-policija povrati kontrolu nad zgradom suda podrazumeva i upotrebu sile protiv Srba demonstranata, portparol Unmika Aleksandar Ivanko je rekao da je na policiji da odluči kako će reagovati. „Trenutno su u toku pregovori, ali sa druge strane, instrukcije policiji su vrlo jasne. Oni treba da povrate kontrolu nad zgradom što je pre moguće”, rekao je juče Ivanko.
Član pregovaračkog tima radnika pravosuđa Miodrag Ralić izjavio je Beti da su svi napori za dogovor sa predstavnicima Unmika o vraćanju radnika srpske nacionalnosti na svoja radna mesta ostali bez rezultata. „Radnici su samo želeli da iskoriste osnovno ljudsko pravo, a to je pravo na rad”, rekao je Ralić i dodao da je jučerašnji nasilni ulazak u prostorije suda „normalan i opravdan”.
Član pregovaračkog tima za pitanja pravosuđa na Kosovu Nebojša Jović rekao je juče da u razgovoru sa regionalnim administratorom Unmika Džeraldom Galučijem nije postignut dogovor o povratku srpskih sudija i tužilaca na radna mesta. On je, kako navodi Beta, preneo odlučnost sudija da 24 sata ostanu u prostorijama suda.
Na zgradi suda juče je bila istaknuta srpska zastava, a ispred ulazne kapije parkirana su sanitetska i taksi-vozila, kao i automobili građana.
Juče ujutru su specijalizovane jedinice Kfora za uklanjanje eksplozivnih naprava bezbedno odnele ručnu bombu koja je pronađena na travnjaku ispred zgrade suda u severnom delu Kosovske Mitrovice.
Bombu su primetili radnici pravosuđa srpske nacionalnosti koji su juče nasilno ušli u taj sud, a pripadnici Kosovske policijske službe obezbedili su prostor na kome se nalazila.
P. R.
-----------------------------------------------------------
Poljskim policajcima u Mitrovici rečeno da ne intervenišu
Varšava - Poljski policajci u Kosovskoj Mitrovici, čiji je zadatak bio da sa kolegama iz Ukrajine štite zgradu suda koju je zauzela grupa kosovskih Srba, dobili su od Unmika naređenje da ne intervenišu. „Oficir Unmika koji je komandovao policajcima na licu mesta odlučio je da protiv mase Srba ne primeni silu, a policajci su dobili zadatak samo da brane obližnji punkt”, kazao je poljskoj televiziji TVN24 portparol poljske policije Marjuš Sokolovski.
Iako su neki iz mase Srba koji su upali u sud pokušali da napadnu poljske i ukrajinske policajce, niko od Poljaka nije povređen, rekao je Sokolovski.
Beta

Ne verujem u njihovu iskrenost
Ja sam smatrao da vlada treba da izdrži do proglašenja jednostrane nezavisnosti Kosova, i pored toga što su se određene razlike pojavljivale i pre 17. februara. I dobro je što je izdržala. Onda su se ispoljile još veće razlike, tako da je nestala dotadašnja zajednička politika i jednostavno sam izgubio poverenje u koalicione partnere kada je reč o njihovoj iskrenosti u odbrani Kosova – rekao je juče predsednik Vlade Srbije Vojislav Koštunica u razgovoru za „Politiku”, koji objavljujemo u ponedeljak 17. marta. Na pitanje u čemu je bitna razlika između koalicionih partnera u, sada već tehničkoj vladi, Koštunica je rekao:
Ta razlika se ispoljava u onome za šta sam se zalagao, da se povedu ozbiljni pregovori sa EU. Ne da se sve svede na dve rečenice: Srbija nema budućnosti bez EU, i nikada neću priznati nezavisnost Kosova. Već je trebalo da se povedu ozbiljni razgovori sa EU o tome.
Premijer je zatim pomenuo i akcije koje nisu preduzete:
– To su tužbe u odnosu na države koje su priznale nezavisnost Kosova. To takođe nije urađeno. Mesecima smo prethodno i javno pominjali da se moraju podići tužbe kada dođe do jednostrane nezavisnosti. Kada je trebalo da povučemo ovaj potez, naši dosadašnji koalicioni partneri su rekli da formiramo jednu komisiju koja treba time da se bavi. Trebalo je brzo reagovati, trebalo je tužiti određene zemlje. Trebalo je nečemu što je pravni razlog dodati medijski publicitet. Na to su nas savetovali mnogi ljudi – Tomas Flajner, kao član državnog pregovaračkog tima, zatim jedan broj uglednih stranih profesora, koji su se i nudili da pomognu – rekao je Koštunica u intervjuu za „Politiku”.

Nikolić: Policija da radi na procenat
Srpska radikalna stranka jeste antiglobalistička stranka i to nema veze sa našim evroskepticizmom, koji dobija svoju potvrdu upravo ovih dana. Mnogi ljudi koji su zagovarali isključivo pridruživanje EU danas su na pozicijama evroskepticizma. Ja sam protiv globalizma u svetu, ali nisam protivnik Evropske unije. Samo sumnjam u njihove dobre namere i nikako da me uvere u svoje dobre namere prema Srbiji. Sumnjam da je posao razbijanja Srbije završen priznavanjem nezavisnosti Kosova i Metohije. Ubeđen sam da nas čeka još mnogo muka. A što nam ne bi zadavali još udaraca ako ih sve prihvatamo bez ikakvog otpora i kažemo: „Ma radite šta hoćete, mi želimo da budemo vaš član”, kaže Tomislav Nikolić u razgovoru za „Politiku” koji ćemo u celini objaviti u sutrašnjem broju.
Rekli ste da će, kad radikali dođu na vlast, svi da rade svoj posao – policija, sudstvo... Sve to lepo zvuči, ali kako mislite to da uradite?
Ogroman broj policajaca hoće da radi svoj posao.
Ali žele i bolje plate, što je neophodno da bi bolje radili posao.
Naravno. Neka ih zasluže. Neka stave kriminalce u zatvor, da im zaplenimo imovinu i imaćemo za njihove plate. Neka rade na procenat.
Za to bi u najmanju ruku bila potrebna promena zakona.
Pa, čekajte, da li sam ja spreman da vodim državu ili da gledam šta mi je ko napisao, pa po tome da radim.

Bitan je pragmatični patriotizam
Dragan Marković Palma, predsednik opštine Jagodina i lider Jedinstvene Srbije, koja je u upravo raspuštenom skupštinskom sazivu imala dva poslanika na listi DSS–NS, kritikama početkom ovog meseca na račun politike koju vode Vojislav Koštunica i Velimir Ilić povredio je koalicione partnere i izgubio mesto u „narodnjačkoj koaliciji” pred predstojeće izbore. Markovićevi stavovi o potrebi nastavka evropskih integracija i o vraćanju povučenih ambasadora u zemlje koje su priznale nezavisnost Kosova i Metohije zazvučali su kao grom iz vedra neba s obzirom na to da dolaze od jednog „narodnjaka” upravo u trenutku kada se Vlada Srbije konačno raspala zbog pitanja EU i KiM.
U razgovoru za „Politiku” on objašnjava da, kao „nacionalista koji razmišlja realno”, smatra da Srbija mora da sarađuje sa celim svetom, da ubeđuje i EU i sve ostale institucije, da je Kosmet sveta srpska zemlja i da će uvek biti sastavni deo Srbije, da se ekonomski razvija, da pomaže svakom svom građaninu, da se bori protiv „bele kuge” („kako se Palma bori za svako četvrto dete u Jagodini – po 200 evra mesečno do punoletstva, tako može i vlada za svako treće u Srbiji”)...
Podsetiću Vas da ste se prošle godine, u vreme kada je Beograd odbacio Ahtisarijev plan, složili sa Velimirom Ilićem kada je rekao da Srbija ne treba da ulazi u EU ako nam otmu KiM.
Ja sam i tada rekao i sada kažem – mi ne možemo unapred da pretimo da nećemo u EU. Ko će nas da predstavlja ako povučemo sve ambasadore? Kafe kuvarice će razgovarati sa Sarkozijem u Parizu? Ko će razgovarati sa Bušom u Americi? I danas kažem da treba da razgovaramo i pregovaramo.
Hoćete da kažete da se Vaša politika nije promenila u poslednjih godinu dana?
Ne, nije u poslednjih pet godina. Ali, pazite, morate da budete pragmatični. Ne smete biti principijelni, da se uhvatite kao baba za plot za neki princip i da to bude vaša ideja i da celu Srbiju uništite tom idejom i takvom politikom. Znači, ja sam to izgovorio kada sam video da je jedan od državnih sekretara dao preporuku da se ne sarađuje sa privrednicima iz zemalja koje su priznale KiM. Pa onda kad sam čuo drugog, isto državni sekretar, da kaže da mi moramo da uzmemo puške i ratujemo...
Zašto ne kažete njihova imena?
Ne želim da pričam o imenima, građani će ih već prepoznati. Ali, evo, kada sam video da Proroković, državni sekretar za KiM, savetuje da mi ne radimo sa privrednicima iz zemalja koje su priznale KiM, ja sam onda rekao „meni više mesto nije tamo”. Jer, ja sam privrednik 28 godina, poslednjih deset godina imam više od 100 radnika i znam da mi ne možemo bez firmi kakva je, na primer, austrijski „Por, Verner i Veber” (prva smo opština u Srbiji koja radi reciklažu otpada). A kad god sednem s njima da ručamo, ja ih „udavim” pričama o KiM.
A mogu li se uzroci Vašeg nezadovoljstva „narodnjačkom koalicijom” tražiti i u činjenici da, kako ste izjavili nedavno, prošle godine Jagodina nije dobila na dinar iz republičkog budžeta?
Ne, to nije razlog. I ja ovom izjavom još pogoršavam stanje. Nisu mi dali i tek mi sad neće dati pare. Ja sam to rekao ne sa emocijama, ne u afektu, nego sam rekao ono što mislim, ono što mi smeta. Dalje, ja ne kažem da g. Koštunica ne misli tako i da je on folirant. Ja mislim sve najbolje o njemu, ali se ne slažem sa njegovom politikom, imam pravo da se ne slažem.
Znači, do ovog februara Vi ste se slagali sa onim što su radili. Zato ste i podržali Velimira Ilića na predsedničkim izborima?
Podržao sam ga, i ne mogu ništa loše da kažem o Velji. I njemu želim sve najbolje. Ali ja gledam po sebi: jedna opština i Srbija – to je isto, samo opština ima manji budžet i manje stanovnika. Još oni imaju veća ovlašćenja. A za sve što sam uradio u Jagodini, ja sam stvorio pare – imao sam ideju, rizikovao i stvorio pare. Kako? Napravio sam zoo-vrt i akva-park. Zemlja oko njih, opštinska, 10 hektara, vredela 200 evra, a sada vredi 10.000 evra po aru. Imao sam ideju da od neturističke opštine napravim turističku i uspeo sam.
Vaše kritike na račun njihove politike, praktično su se uklopile u ono što u poslednje vreme govori lider G17 plus Mlađan Dinkić. Da li Vam je to on u međuvremenu postao bliža politička opcija od DSS–NS?
U Srbiji je prestala da važi politička ideologija onda kada su SPO i SPS napravili koaliciju. Bitan je ekonomski patriotizam, pragmatični patriotizam.
Kritika za kosovsku politiku odnosi se samo na deo vlade koji vode Koštunica i Ilić, ili na celu vladu?
Kriv je i g. Tadić zato što je on u vladi odlučio da se povuku ambasadori. Hajde, ako nećemo nikad da ih vratimo... Ali vratićemo ih. I komanda kreni-stani, koja je bila i devedesetih godina, koštala je Srbiju. Vi krenete, pa stanete, oni vam identifikuju položaj, pa znate šta se sve desi. Tako i sad, uzmi prugu, pa se povuci, izvedi policajce iz institucija, pa uđi... Ne može to...
Spekuliše se da razgovarate o predizbornoj saradnji sa SPS-om?
Dobro se spekuliše. Ja sam čovek koji uvek u životu ima varijante A, Be, Ce, De.
Priča se da sada tražite partnere među manjim partijama, zbog toga što vas DS i G17 plus nisu prihvatili?
Uopšte sa njima nisam razgovarao o koaliciji, niti je to prirodna koalicija.
Da li i danas nekim strankama u Srbiji možete da smetate zbog toga što je JS potekla iz stranke Željka Ražnatovića Arkana? Bilo je otpora prema „narodnjacima” zbog saradnje s vama i uoči prethodnih izbora.
Ne vidim razlog da nekome smetamo. Postali smo parlamentarna stranka 2000. godine, narod je znao ko je osnivač Stranke srpskog jedinstva i glasao je. Mnogo domaćina je tada bilo u toj stranci. A ako ćemo tako, pa je li bilo prirodno da Čeda Jovanović napravi koaliciju sa Banetom Ivkovićem, sa političkim proizvodom Slobodana Miloševića? Tu prestaju sva takva pitanja. Valjda se ide sa onima koji imaju rezultat.

Kada Doris Pak „pakuje”
Demokratskoj stranci Srbije nije suspendovano pridruženo članstvo u Evropskoj narodnoj partiji, potvrdio je juče i zvanično Vilfrid Martens, predsednik ovog najvećeg stranačkog bloka na evropskom kontinentu.
Vest o suspendovanju stranke Vojislava Koštunice iz ovog bloka evropskih stranaka desnog centra u četvrtak je, između ostalih, objavila agencija AFP, pozivajući se na izjavu Alena Lamasura, francuskog poslanika u Evropskom parlamentu, koji je ovaj navodni potez objasnio namerom Evropske narodne partije da „upozori Koštunicu da bi mogao da pokuša da zauzima evropskije stavove”.Lamasur je dodao da se očekuje rezultat izbora u Srbiji i da će oni videti „kakva će biti izborna platforma gospodina Koštunice”.
Međutim, dan kasnije, i portparol Evropske narodne partije Havijer Himenez demantovao je ovakvu tvrdnju, dodavši da je u Briselu održan samit šefova država i vlada iz redova ENP-a i da na tom sastanku nije doneta nikakva odluka.
„Odluke u Evropskoj narodnojstranci donosi njen politički odbor, koji se sledeći put sastaje u maju”, rekao je Himenez.
Da ova informacija nije u potpunosti plod mašte evropskog parlamentarca iz Francuske juče su prvo svedočile nezvanične informacije medija da je na sastanku o tome bilo reči, i to na predlog Doris Pak, a potom i izjava ovog poslanika Evropskog parlamenta, koja je i šef delegacije za odnose sa jugoistočnom Evropom.
U izjavi za Bi-Bi-Si, Pakova je potvrdila da je ona, kao predstavnica nemačkih demohrišćana, predložila da se DSS-u suspenduje status posmatrača.
„Gospodin Koštunica se poslednjih meseci ne ponaša kao neko ko je član naše porodice. Protivi se svakom evropskom pristupu i stalno krivi Evropsku uniju i evropske zemlje za sve. Čak više nije zainteresovan ni za pravu integraciju sa Evropskom unijom, dok se istovremeno zalaže za jače veze sa Rusijom. Koštunica treba da shvati da članovi našeg bloka treba da imaju iste vrednosti i ciljeve”, rekla je Pakova u razgovoru za Bi-Bi-Si odbacivši bilo kakvu vezu suspendovanja DSS-a sa problemom Kosova.
Prema njenim rečima, ona u potpunosti razume da svaki Srbin ima problem sa nezavisnošću Kosova.
„To, međutim, ne znači da Koštunica treba da se ponaša onako kako se ponaša. Optužio je Evropsku uniju na neprihvatljiv način i ponašao se veoma čudno kada je podržao radikalsku skupštinsku rezoluciju kojom su ovi hteli da prekinu se veze sa Evropskom unijom. To je potpuno u suprotnosti sa stavom ENP-a i zato mislim da je naša odluka da damo taj predlog potpuno ispravna”, kaže Pakova.
Na pitanje da li predstavnici bloka stranaka desnog centra u Evropskom parlamentu smatraju da Vojislav Koštunica više ne pripada prodemokratskim snagama u Srbiji, ona je odgovorila potvrdno.
„On se ponaša kao nacionalista i mi smo morali da reagujemo. Ne možemo da dozvolimo da snosimo odgovornost za njegovo ponašanje, jer ono uopšte nije u okviru u kojem deluje ENP. Ako ne deli naše vrednosti i stavove neka izabere neki drugi blok. Uostalom, on je to na neki način već uradio kada je podržao Tomislava Nikolića, koji gura Srbiju u izolaciju, a ne u bolju budućnost”, naglasila je Doris Pak dodavši da kao evropski parlamentarac želi da se Srbiji da vreme da ponovo razmisli o svemu i ne ode u samoizolaciju.
Na pitanje da li misli da bi oštar stav prema Koštunici trebalo da usvoje i izvršni organi Evropske unije, Pakova je rekla da „Koštunica nije Srbija”.
„Mislim da Srbija kao buduća članica EU zaslužuje bolje političare kojima je stvarno stalo do građana, do mlađe generacije i budućnosti koja leži u EU. Zato mislim da kao političari, izvršna vlast i parlamentarci treba da budemo strpljivi. Kao stranka, međutim, moramo da vodimo računa o jedinstvu i o tome da svi članovi rade u korist istih ciljeva. Važno je ne mešati te dve stvari”, rekla je Pakova.
Međutim, na sastanku u Briselu ovakvim stavovima Doris Pak oštro su se suprotstavili Poljak Jaruš Volski, potpredsednik ENP-a, kao i hrvatski premijer Ivo Sanader.
U Srbiji, pak, reagovao je Aleksandar Popović, potpredsednik DSS-a, rekavši da je njihov odgovor Doris Pak da nema govora da bi pod bilo kojim uslovima DSS mogao da promeni svoju politiku.
„Srbija samo kao celovita država sa Kosovom i Metohijom može da nastavi evropske integracije, i to je naš jasan princip. To je univerzalni princip koji važi za sve države u Evropskoj uniji i na kome počiva EU, da se moraju poštovati međunarodno priznate granice država. Činjenica da Doris Pak iznosi tu ideju mnogo toga govori. Teško je naći većeg zagovornika pravljenja lažne države Kosova”, rekao je Popović i dodao da DSS nikada svoje evropske vrednost neće potvrđivati razbijanjem vlastite zemlje, a potvrdu svoje politike tražiće samo od građanaSrbije.
----------------------------------------------------
Šta je ENP
Evropska narodna partija ima 74 partije članice iz 38 zemalja, pri čemu su njihovi članovi na čelu vlada u 17 zemalja, od kojih je 11 u EU. Iz ovog najvećeg partijskog bloka u Evropi su i devet evropskih komesara, uključujući i predsednika Evropske komisije Hozea Manuela Baroza, a u Evropskom parlamentu imaju 288 članova. ENP-u pripadaju, između ostalog, vladajuća nemačka Demohrišćanska stranka Angele Merkel, Savez za narodni pokret francuskog predsednika Nikole Sarkozija, kao i partije rumunskog predsednika Trajana Baseskua, holandskog premijera Jana Petera Balkenendea, slovenačkog premijera Janeza Janše i grčkog premijera Kostasa Karamanlisa.
Osim DSS-a, iz Srbije je pridruženi član ENP-a i stranka G17 plus Mlađana Dinkića, dok status posmatrača ima Savez vojvođanskih Mađara Ištvana Pastora.

I stranci u kampanji
Predizborna kampanja u Srbiji počela je, čini se, i pre nego što su izbori raspisani, a osim izjava domaćih partijskih funkcionera, građani Srbije ovih dana mogli su da se uvere da su i predstavnici drugih država vrlo zainteresovani za izborni rezultat, pa čak i da su spremne da na njega posredno i utiču.
Tako je prekjuče američki ambasador u Beogradu izjavio da će njegova zemlja na sve načine podržati proevropske stranke na predstojećim izborima, dok je Nagip Arifi, predsednik opštine Bujanovac i funkcioner Partije za demokratsko delovanje, rekao da mu je na sastanku sa albanskim ambasadorom Spirom Kosijem prenet stav da Albanija podržava učešće albanskih stranaka iz Bujanovca i Preševa na izborima u Srbiji.
A kako saznaje „Politika”, u odsustvu direktnih diplomatskih kontakata i u situaciji kada je visokim funkcionerima SAD i EU poručeno da ne dolaze u Beograd, Vašington i Brisel koriste razne bočne kanale kojima šalju prilično neuvijene preteće poruke, kojima nastoje da srpskim zvaničnicima slome volju za dalju konfrontaciju. Tako se, na primer, preko naših bivših ambasadora u zemljama EU, šalju signali da bi iz već parafiranog teksta Sporazuma o stabilizaciji i pridruživanju EU u nekom narednom periodu mogao da bude izbačen i član 135. u kome se potvrđuje formulacija o suverenitetu Srbije nad Kosovom iz rezolucije Saveta bezbednosti UN.
Da pojedini strani političari neće prezati ni od pokušaja manipulacije birača u Srbiji ukazuje i jučerašnja izjava člana Evropskog parlamenta iz Francuske Alena Lamasura, koju je prenela agencija Frans pres, da je Evropska narodna partija odlučila da suspenduje Koštuničinu partiju i da ga time upozori „tako da može da pokuša da zauzme evropskiju poziciju u budućnosti”. Informaciju je ubrzo demantovao predsednik evropskog narodnjačkog bloka.
Imajući u vidu da su već sada poznate glavne teme predizborne kampanje (u vezi sa EU i Kosovom), posmatrači očekuju da će sličnih primera navijanja, za ovu ili onu političku opciju, biti sve više i više, kako se bude približavao 11. maj, kada srpski birači treba da kažu svoju konačnu reč. Oni, ipak, procenjuju da, u ovom trenutku, nije drastično prekoračena granica „dobrog ukusa”, s čim se sigurno ne bi složio portparol DSS-a Andreja Mladenović, koji je Manterovu izjavu ocenio kao grubo mešanje u unutrašnje stvari naše zemlje.
Koja je to, dakle, granica iza koje se može reći da se neko meša u unutrašnje stvari neke države?
Milan Paunović, profesor međunarodnog prava na Pravnom fakultetu, prvo, naglašava da, sa stanovišta međunarodnog prava, strane države zaista ne mogu da se mešaju u pitanja izbora u nekoj zemlji. –Ako u nekoj državi budu prekršeni principi koji govore o poštenim izborima – a to su tajnost, blagovremenost, zatim, organizacija izbora po demokratskim uslovima, i na kraju, da sve stranke imaju jednak pristup sredstvima informisanja – onda međunarodna zajednica i druge države, mogu da protestuju – kaže prof. Paunović, koji je, inače, mišljenja da će do majskih izbora biti novih pokušaja sa strane ne bi li se uticalo na konačan rezultat.
Milan Nikolić, direktor Centra za istraživanje alternativa, uveren je, međutim, da je u savremenom svetu granicu mešanja u unutrašnje poslove neke zemlje veoma teško definisati.
Neki uticaji su, kako navodi ovaj sociolog, uvek prisutni, neki čak nisu ni nepoželjni, recimo, da EU nekim svojim aktom podrži proevropske snage u zemlji.
– Ali, nije legitimno direktno finansijsko podržavanje stranaka, zatim, ni neko „podzemno” spinovanje, nameštanje stvari, događaja i afera, kao ni falsikovanje dokumenata, u cilju pomoći jednoj ili drugoj strani – navodi Nikolić.
Ova tema nije, inače, nova u Srbiji. Manje-više, uvek je aktuelna u vreme izbora, još od početka višestranačja. Uoči formiranja vlade Srbije (nakon prošlogodišnjih januarskih parlamentarnih izbora), podignuta je, međutim, velika prašina u srpskom parlamentu, zbog poruke Havijera Solane, visokog predstavnika EU, da lično smatra da je za uspešnu saradnju sa Haškim tribunalom, ključno da predsednik Srbije kontroliše službe bezbednosti u Srbiji, BIA-u i MUP. Ova izjava nije bila od pomoći demokratskom bloku koji je Solana podržavao. Naprotiv, dodatno je zakomplikovala pregovore o vladi.
To nameće pitanje koliko uopšte strani zvaničnici, koji nastoje da utiču na tok ovdašnjih zbivanja, poznaju ćud srpskog birača. Njihova težnja da podrže proevropske snage je razumljiva, tvrdi naš neimenovani sagovornik, ali mora da postoji osećaj za meru i pristojnost. –Sve izvan toga, u Srbiji će izazvati kontraefekat.
Posebno iznenađuje, međutim, da tu ćud ne poznaje ni komšija Dimitrije Rupel, šef slovenačke diplomatije, koji je, sredinom minule sedmice, izjavio da bi zemlje zapadnog Balkana morale prilikom ulaska u EU da potpišu sporazum da jedna drugoj neće sprečavati članstvo u EU, aludirajući, očigledno, na Srbiju i Kosovo, s tim u vezi.
Ovom izjavom direktno potkopava tvrdnje lidera vodeće stranke bloka koji se naziva proevropskim Borisa Tadića, koji je nedavno izjavio da bi Srbija ulaskom u EU imala veće šanse da spreči prijem samoproglašene države Kosovo u taj savez. Osim toga, slovenački ministar trebalo bi da bude poslednji od evropskih zvaničnika koji bi imao pravo da se za tako nešto zalaže svedoči i podsećanje da je upravo Slovenija ta koja uslovljava ulazak Hrvatske u EU, zbog „ribarske zone” na Jadranu.
To znači, kako kaže Nikolić, „što važi za Sloveniju, ne sme da važi za druge zemlje”.

Kuba: računari u slobodnoj prodaji
Poboljšanje energetske situacije zaslužno je za ukidanje nekih od „apsurdnih zabrana” na izolovanom kubanskom ostrvu, gde je mlađi brat Raul i zvanično pre dve nedelje preuzeo kormilo zemlje od legendarnog Fidela Kastra. Od sada će Kubanci moći slobodno da kupuju kompjutere, video-uređaje, mikrotalasne pećnice i još neke od aparata bele tehnike. Po memorandumu, do koga je na Kubi došla agencija Rojters, uz kompjutere i video-uređaje, u prodavnicama će se u slobodnoj prodaji za domaće mušterije naći i neka kuhinjska pomagala, dok će zabrana kupovine rashladnih uređaja, tostera i bojlera ostati na snazi do 2010. godine, do „daljeg poboljšanja dovoda struje u zemlji”.
Kao jedan od prioriteta u svojoj politici, Raul Kastro je u prvom govoru pred novim parlamentom(24. februara) postavio da se zadovolje osnovne potrebe stanovništva. Neke od „apsurdnih zabrana” imale su za cilj, kako je objasnio, da spreče nove nejednakosti u komunističkom društvu, dok su na druge vlasti bile primorane zbog nestašica električne energije.
No i pored cirkulara koji objavljuju strane agencije kao znak konkretnih promena, juče se u glavnim prodavnicama u Havani još ništa o tome nije znalo, javlja stalni dopisnik madridskog „Paisa” sa Kube. Još od 24. februara u trgovinama elektronike i bele tehnike u kubanskoj prestonici šapuće se o padanju zabrana na prodaju pojedinih aparata. Ali veruje se da zvanično obaveštenje treba svakog časa da stigne. Nijedna osoba u vladi ili vrhu vlasti nije, međutim, potvrdila dopisniku madridskog lista da cirkular o ukidanju zabrana zaista postoji. Ali poverljivi izvori govore da je nova mera već usaglašena i da za njom slede dodatne i šire olakšice. Jedan evropski diplomata na ostrvu izjavio je, pod uslovom da ostane anoniman, da je ovakav „korak ka slobodnom tržištu sitnica i izrugivanje nad narodom”. Pogotovo što Kubanci mesečno zarađuju oko sedamnaest evra, a televizori u prodavnicama koštaju između 300 i 500 evra.
Računari kao roba do koje se može doći legalnim putem ipak imaju veliki simboličan značaj. Podrazumeva se da je zabrana njihovog „rasturanja” bila motivisana političkim razlozima i da je ukidanje restrikcija značajan politički korak ka slobodnijem protoku informacija.
Uz mere za poboljšanje svakodnevice najavljuju se ukidanja nekih drugih ograničenja, koje su građani kritikovali na prethodnim sastancima partijskih ćelija po čitavoj zemlji. U skoroj budućnosti Kubanci će moći da budu gosti hotela koji, za sada, pružaju usluge isključivo stranim turistima. Biće olakšana i procedura za dobijanje pasoša i putovanja u inostranstvo. Trebalo bi da uskoro dobiju pravo kupovine i korišćenja mobilnih telefona, a u skladu reformi socijalizma najavljuje se prodaja i razmena kola, pa i vrednijih nekretnina kao što su stanovi. Najvažnije od svega – već su upakovane nove podsticajne formule za oživljavanje poljoprivredne proizvodnje. Takođe, pomeriće se granice za podsticanje privatne inicijative, a zaposlenima će se uvesti stimulansi u zaradi prema rezultatima rada.
Za to vreme oboleli Fidel Kastro i dalje vredno objavljuje svoja razmišljanja u zvaničnom organu KPK „Granmi”. Više, doduše, ne želi da se potpisuje kao vrhovni komandant – već kao drug. Na sopstveni zahtev, iz svakodnevnog političkog aktivizma, povukao se, zbog bolesti, na „idejnu borbu”. No, njegovo mišljenje se i dalje uvažava i prenosi.
Kao da ne mare za najavljene promene, sedmorica fudbalera kubanske predolimpijske selekcije uspela su da gostujući u SAD, posle utakmice, izbegnu budno oko svojih šefova i zatražili nastanjenje u Floridi. Jedan od dezertera objavio je za američke medije daim je to pošlo za rukom uz pomoć nekih rođaka već nastanjenih u Americi, a da su se „spasli” odmah posle utakmice sa ekipom SAD koja se završila nerešenim rezultatom. Iako su pobegli u dresovima kubanske reprezentacije, nadaju se boljem životu u zemlji koja već decenijama drži pod embargom kubansku naciju. Kuba je ostala bez polovine svog olimpijskog fudbalskog tima. Ali o tome građani na ostrvu nisu (još) informisani.

Rađanje sredozemne unije
Odluka je pala u dubokoj noći između četvrtka i petka: lideri zemalja evropske familije saglasili su se s nemačko-francuskim predlogom o stvaranju sredozemne unije.
Reč je o sveobuhvatnoj, institucionalizovanoj političkoj i privrednoj kooperaciji Evropske unije sa zemljama severne Afrike i Bliskog istoka koja treba da zameni dosadašnje vidove saradnje u okviru takozvanog barselonskog procesa.
Do rađanja nove unije došlo je zahvaljujući činjenici da je konačno proradila nemačko-francuska „osovina”, čime su okončana duga sporenja između Pariza i Berlina.
Francuski predsednik Nikola Sarkozi je pred novinarima obasuo zvučnim pohvalama nemačkog kancelara Angelu Merkel, uz konstataciju da je to za njega bio „srećan trenutak” kad je čuo kako Merkelova „brani zajedničku ideju”. Na delu je bio, rekao je Sarkozi, „veliki entuzijazam”, otvorena je „vrlo važna etapa” u kojoj Evropa više neće „okretati leđa Africi”.
Nemačka kancelarka je, pak, kao uspeh u prvi plan istakla činjenicu da je sredozemna unija „instrument” svih članica Evropske unije. Bolje upućeni su iz te opaske „pročitali” da je reč o zajedničkom, a ne ekskluzivnom projektu, na čemu je izvorno i na početku insistirao Sarkozi. Francuski predsednik je, naime, favorizovao stvaranje unije kao privilegovani poduhvat svoje zemlje, dopuštajući mogućnost da se u taj projekat uključe i ostali.
Berlin nije želeo da Parizu prepusti takvu privilegiju, pozivajući se pritom manje na sopstvene interese a više na potrebu očuvanja jedinstva u okviru evropske familije. Merkelova se, uz to, kako se čuje, plašila da bi snažnija i organizovana političko-privredna saradnja, koja bi se usmerila i koncentrisala na zemlje severne Afrike, mogla da izazove dodatne napetosti između juga i severa Crnog kontinenta.
Prema informacijama iz Berlina, pored nemačke kritičnosti, početnu uzdržanost prema francuskoj ideji o stvaranju sredozemne unije, imale su još neke zemlje: Austrija, Finska, Luksemburg, Poljska, Češka i Slovačka.
Istrajnost i odlučnost nemačke kancelarke u dijalogu sa francuskim predsednikom se, iz vizure Berlina, isplatila: nemački mediji su s neskrivenom nasladom pred samit lidera EU obznanili da je Sarkozi i na ovom „frontu” bio prinuđen na „povlačenje”.
Javna je tajna, naime, da iza protokolarnih srdačnosti i zagrljaja, koje više diktira Sarkozijev južnjački temperament – njegov prethodnik Žak Širak je praktikovao kavaljerske rukoljube, koji su, takođe, nervirali deo nemačke javnosti – traju varničenja između Berlina i Pariza zbog više spornih pitanja. Zvaničnom Berlinu se, pored ostalog, nije svidelo to što je Sarkozi, vođen ličnim i nacionalnim interesima, povlačio poteze na svoju ruku i mimo dogovora u evropskoj familiji. Na primer: kad se radilo o Libiji i velikim poslovima sa Gadafijem.
Francuski predsednik je, uz to, na nekoliko važnih skupova ispoljavao otvoreno neslaganje i nimalo diplomatsku netrpeljivost prema nekim nemačkim ministrima, a ministra finansija Pera Štajnbrika je direktno „tužio” Merkelovoj.  
Nova unija će, inače, imati direktorijum, koji će voditi „dvojac” – predstavnik EU i predstavnik zemalja iz sredozemnog regiona koje nisu članice EU, sa dvogodišnjim mandatom – i sekretarijat sa dvadeset saradnika. Procenjeno je da su sredstva planirana u okviru dosadašnje saradnje Brisela i ovog regiona – šesnaest milijardi evra za period od 2007. do 2013. – za sada dovoljna, iako je italijanski premijer Romano Prodi tražio da se taj iznos uveća.

Hrvati granatirali žeteoce u Cetini
Od našeg stalnog dopisnika 
Zagreb, 14. marta – Četvrtog dana suđenja hrvatskim generalima Gotovini, Čermaku i Markaču za ratne zločine počinjene nad srpskim stanovništvom tokom vojne akcije „Oluja” i odmah posle nje u leto 1995. godine završeno je juče započeto ispitivanje prvog svedoka tužilaštva, inače zaštićenog identiteta. Proces je zatim prekinut i biće nastavljen za tri nedelje, 7. aprila.
Advokati optuženih nastavili su s unakrsnim ispitivanjem žene svedoka koja je u vreme „Oluje” bila prevodilac pri UN u Kninu, a brojna pitanja bila su usmerena da se poljulja ili prikaže neverodostojnim njen iskaz dat još 1996. i prošle godine haškim istražiteljima u kojem je ukazivala na povrede ljudskih prava srpskog stanovništva u Kninu i okolini likvidacijama, pljačkom i maltretiranjem od strane pripadnika hrvatskih snaga i na prekomerno granatiranje prilikom napada na Knin. U tom smislu služila su dokazivanja odbrane da ona ništa od toga nije neposredno videla nego saznavala tek „iz druge ruke”, od pripadnika UN ili samih građana, što advokati očito smatraju neverodostojnim.
Tako su i kod svakog navedenog ubijenog građanina nastojali da unakrsnim ispitivanje svedoka prikažu kako ona to ili nije neposredno videla, ili se nije radilo o civilu nego vojniku, iako je ubijeni bio u civilnoj odeći, ili da dotična osoba nije ubijena, ili da se ne zna da je ubijena. Gotovinin advokat Greg Kiho se u tu svrhu u jednom slučaju poslužio i nalazima obdukcije koju su vršili hrvatski službeni organi u kojem je tvrđeno da je „uzrok smrti nepoznat”. O tome je svedokinja danas izjavila:
„Jedna žena u Kninu prijavila je mrtva tela i ja sam s pripadnicima UN otišla tamo, no nisam ulazila u kuću. Nisam videla ubijene. Bilo mi je jako loše, osetio se zadah raspadnutih tela i nisam mogla ući. Pripadnici UN rekli su mi da ne treba da ulazim, a sigurna sam da postoje fotografije tih tela. Ne sećam se ko mi je tada rekao da su muškarci upucani u glavu.”
Izjavila je takođe da je u Kninu videla i telo ubijene Anđe Rušić, čiji leš su životinje bile napola pojele, ali nije mogla da kaže ko ju je ubio, kako je to insistirala odbrana optuženih generala. Kada je spomenula ubistvo Save Babića, čije je telo takođe videla, odbrana je odmah dodala da je za taj zločin optužen hrvatski vojnik Mario Đukić, ali se ne zna kako je on zbog toga prošao i da li je uopšte osuđen. Poznato je, naime, da tada – a i još jedno vreme posle „Oluje” – nijedan hrvatski vojnik nije bio optužen za ratni zločin nad srpskim civilima i zarobljenicima, iako je bilo jasno da je izvršeno mnogo takvih zločina. Najteže za šta su pojedinci optuživani bilo je obično ubistvo ili ubistvo iz koristoljublja, i za to su eventualno dobijali po nekoliko godina zatvora, a zatim najčešće bivali pomilovani zbog „zasluga u domovinskom ratu”, već na početku izdržavanja kazne.
„Drago mi je što je hrvatski vojnik optužen za to ubistvo. Do sada nisam znala da je ikada iko optužen za zločine učinjene tada”, rekla je na to svedokinja i napomenula kako je „žrtva bila ubijena na stravičan način – ležala je na suvozačevom mestu, s metkom u glavi, a mozak je bio rasut po celom automobilu, što je kamerom zabeležila i jedna Kanađanka”.
Advokati su takođe pokušali da relativizuju njenu izjavu da je i posle „Oluje” viđala veliki broj hrvatskih vojnika po terenu gde je kao prevodilac pratila pripadnike UN i da su kontrolisali područje. To je zaključila iz toga što su nailazili na više punktova preko kojih im vojnici nisu dozvoljavali da nastave put i verovatno vide nešto što nije za njihove oči. Na pokušaj advokata da prikažu kako je to možda bila vojna policija, a ne regularna vojska (odbrana, naime, tvrdi da Gotovina kao komandant akcije nije imao uticaj na Vojnu policiju koja je bila u nadležnosti Ministarstva odbrane, čime odgovornost za počinjene zločine pokušava da prebaci na osobe koje nisu optužene, kao što je komandant Vojne policije general Mato Laušić), svedokinja je odgovorila: „Nemoguće da je toliko bilo vojnih policajaca, zato mislim da su to bili vojnici. Videla sam ih u velikom broju u svim selima u koja smo tada odlazili.”
Odgovarajući na unakrsno ispitivanje advokata i tužioca, svedokinja je između ostalog ispričala da je oko mesec dana uoči „Oluje” hrvatska vojska granatirala žeteoce u Cetini i okolini, koji su na nagovor posmatrača UN išli da obave žetvu da im ne propadne letina. Na tom području nije videla srpske vojnike, niti vojne objekte.
Na kraju ispitivanja svedokinja je dala primedbu na jedan sudski dokument u kojem je navedeno da je pronađena ubijena starija žena u selu Ivanići „imala ranu na nozi”. Kako je bila na licu mesta i videla ubijenu, rekla je: „Imala je i ranu od metka na potiljku, što znači da je ubijena, a nije umrla od rane na nozi, kako bi moglo iz toga da se zaključi.”
Radoje Arsenić
-----------------------------------------------------------
Pavković na privremenoj slobodi uz elektronski nadzor
Hag- Haški tribunal odlučio je da iz humanih razloga na privremenu slobodu krajem marta pusti penzionisanog generala Vojske Jugoslavije Nebojšu Pavkovića, saopšteno je juče u Hagu. Pred tribunalom je u toku suđenje Pavkoviću i petorici saoptuženih za zločine nad kosovskim Albancima 1999.
Prema odluci sudskog veća Ijana Bonomija, Pavković će na privremenu slobodu biti pušten 25. marta, a u Hag će morati da se vrati 2. aprila.
Sudije su za Pavkovićev boravak na privremenoj slobodi prvi put nametnule uslove oštrije od do sada praktikovanih. Vlastima Srbije naloženo je, naime, da Pavkovića elektronski nadziru tokom 24 sata. U odluci se izričito ne navodi razlog zbog kojeg je usvojen zahtev Pavkovića za privremeno puštanje na slobodu. Sudsko veće je samo napomenulo da je odluku donelo iz humanih obzira.
Isto veće prošle godine je dva puta, kao nedovoljno utemeljen, odbilo Pavkovićev zahtev da mu se dozvoli da u Srbiji obiđe bolesnog oca.
Zajedno sa Pavkovićem, za zločine na Kosovu u prvoj polovini 1999, optuženi su tadašnji predsednik Srbije Milan Milutinović, potpredsednik vlade SRJ Nikola Šainović i generali Dragoljub Ojdanić, Vladimir Lazarević i Sreten Lukić.
Beta

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Dva Tačija i ambasada SAD ucenjuju Gruevskog
Specijalno za „Politiku” 
Skoplje, 14. marta – Serijom sastanaka koje je praktično započeo posle sletanja na skopski aerodrom, vrativši se iz Brisela, premijer Nikola Gruevski je priznao ono što su njegovi glasnogovornici uporno negirali: da je makedonska vlada pred raspuštanjem, a zemlja u političkoj krizi. Pri svim današnjim kratkim suretima sa novinarima, Gruevski je izbegao da potvrdi tu činjenicu, uzgred poručivši da će se o svemu izjasniti posle večerašnjeg susreta sa liderima četiri vodeće partije.
Ako je suditi prema satnici današnjih premijerovih sastanaka sa ambasadorima vodećih zemalja EU, liderima političkih partija, predsednikom države i užim rukovodstvom svoje partije, prioritet je dat nastavku pregovora sa Grčkom oko imena Makedonije. Razumljivo, jer je u njegovom razrešenju odgovor na pitanje hoće li Makedonija, na samitu alijanse u Bukureštu, biti primljena u NATO ili ne.
Makedonski premijer je danas pre podne imao sastanak sa ministrom spoljnih poslova Antoniom Milošoskim i sa državnim pregovaračem u sporu sa Grčkom oko imena Makedonije Nikolom Dimitrovim. Ovu dvojicu je brifovao pred novi sastanak pregovaračkog tima sa posrednikom Metjuom Nimicom, zakazan za ponedeljak u Beču.
Glavni akter vladine i političke krize u Makedoniji Menduh Tači je, posle sinoćne podrške koju mu je dao Glavni odbor njegove Demokratske partije Albanca, premijera Gruevskog optužio za „opstrukciju”. Tači je poručio da njegova partija neće upasti u „zamku premijerovih političkih igara”, pre svega, kako je rekao, zato „što se dogovor oko nekih pitanja može postići za tri sata, a oko nekih za šest meseci”.
Bez obzira na oklevanje premijera Gruevskog da se izjasni o trenutnoj situaciji, vodeći makedonski političari, mediji i politički analitičari konstatuju da je vlada pala i da najhitnije treba utvrditi model političkog delovanja do sastanka NATO-a u Bukureštu. Jedni govore o manjinskoj vladi, drugi o vladi široke koalicije, a treći čak zagovaraju raspisivanje novih parlamentarnih izbora.
Sve pretpostavke i sugestije se temelje na činjenici da je povlačenjem DPA vlada ostala bez deset ministara i bez parlamentarne većine, koja je okrnjena istupanjem dvanaest poslanika iz redova albanskih DPA i PDP-a.
Zanimljivo je da, kao i u svim prethodnim međuetničkim i političkim trvenjima između Makedonaca i Albanca, izostaje unutarmakedonsko političko jedinstvo. Nasuprot liderima albanskih političkih partija, koji su jedinstveni oko nacionalne platforme, „logičnog izjednačavanja sa Makedoncima”, makedonske političke partije produbljuju nesporazume.
Lider opozicionog Socijaldemokratskog saveza Radmila Šećerinska iz svih oružja atakuje na premijera Gruevskog, optužujući ga da je sa svojom klimavom vladom „stavio veto na prijem Makedonije u NATO”. Šećerinska ne isključuje mogućnost zakazivanja prevremenih izbora.
Premijer Gruevski nema podršku ni od trećeg koalicionog partnera, Nove socijaldemokratske partije Tita Petkovskog, koji je premijera pozvao „da što hitnije obelodani jednu od alternativa koje mu stoje na raspolaganje”.
Leteći sastanci evropskih diplomatskih predstavnika sa evrokomesarom Ervanom Fuereom na čelu i neoglašavanje američkog ambasadora Džilijen Milovanović deo su atmosfere koja potvrđuje makedonsku političku krizu. Fuere je sinoć ponovio uobičajenu frazu kako se nada „da će se svi problemi rešiti” i da „Vlada treba da krene napred u duhu dobre saradnje”. U današnjem komentaru skopski dnevnik „Vreme”, pod naslovom „Tači u leđa”, direktno proziva američkog ambasadora, aludirajući na njenu ulogu u Tačijevom „puču”. Komentator se pita „nije li premijer Gruevski previše okrenuo leđa Džilijen Milovanović, a ova mu zauzvrat u leđa zabola Tačija”?
Informacija da se Menduh Tači početkom nedelje u Prištini konsultovao sa svojim prezimenjakom Hašimom Tačijem baca dodatno svetlo na pozadinu krize koju je Makedoniji servirala sinhronizovana albanska politička elita.
Profesor skopskog univerziteta Biljana Vankovska smatra da je reč o „kombinovanom delovanju američke diplomatije i albanskih lidera na Balkanu”. Simptomatično je, kaže za „Politiku” profesor Vankovska, što su u svim ranijim međuetničkim i političkim krizama lideri političkih partija u Makedoniji pozivani u američku ambasadu gde im je nalagano da smire tenzije. Ovoga puta se dogodilo nešto sasvim suprotno. Tači je posle posete američkoj ambasadi izašao sa izjavom da napušta vladinu koaliciju.
Verovatno je da su preuređivači sveta ocenili da je ovo pogodan trenutak da se vlada premijera Gruevskog uceni da on prihvati zahteve Tačijeve DPA, jer u suprotnom može da se suoči sa padom vlade ali i sa istorijskom osudom da je on odgovoran ako Makedonija ne bude primljena u NATO.
Profesor Vankovska ukazuje i na drugi deo igre: ko zna, možda je cela igra smišljena kako bi se razvodnili pregovori oko imena Makedonije, formiranjem vlade široke koalicije. Takvim činom Gruevski bi bio oslobođen „istorijske odgovornosti” za neulazak Makedonije u alijansu, zaključuje Vankovska.
Treba još naglasiti da je iz Tačijeve DPA stigla stidljiva poruka da njeni ministri ostaju na svojim mestima u vladi premijera Gruevskog, što će reći da Tači taktizira, očekujući da će mu na večerašnjem susretu lidera vodećih partija biti pozitivno odgovoreno na šest zahteva koji su uslov za povratak u vladinu koaliciju.

SAD: U Srbiji se poštuju ljudska prava, ali…
Od našeg stalnog dopisnika
Vašington, 14. marta – Vlasti u Srbiji poštuju, uopšte uzev, ljudska prava, ali opstaju i mnogobrojni problemi – ocenjuje se u izveštaju Stejt departmenta o prošlogodišnjem globalnom stanju građanskih sloboda, njihovog unapređivanja i potiskivanja. To je redovan godišnjak, sačinjen na zahtev parlamenta da bi se imao u vidu prilikom odlučivanja o finansijskoj pomoći inostranstvu.
U odeljku označenom „Srbija (uključujući Kosovo)“, situacija se prikazuje u dva posebna dela. Spis je obiman, sa 178.456 slovnih znakova, od kojih je manje od polovine – 80.786 posvećeno zbivanjima izvan pokrajine.
U uvodu o Srbiji se kao prvi među problemima navode „korupcija u policiji i pravosuđu, neefikasnost i sporost suđenja, to što nisu uhapšeni preostali haški optuženici, pre svega Ratko Mladić i Radovan Karadžić, uznemiravanje novinara, aktivista za ljudska prava i drugih kritičara vlasti“… Čini se da je u nizu zamerki –upućenih gotovo svim oblastima javnog delovanja – najoštrija ona koja naglašava da „vlasti ne primenjuju efektivno zakon o krivičnom kažnjavanju funkcionera za korupciju… i da je u javnosti rasprostranjeno mišljenje da korupcija postoji na svim nivoima“.
Stavke su, počesto, registri koji ne pružaju dovoljno objašnjenja. Kaže se, tako, da je prema evidenciji UNHCR-a, u Srbiji „oko 206.500 interno raseljenih lica… koja su napustila Kosovo, a što je rezultat konflikta 1998–1999”. Ne pominje se da je velika većina njih iz pokrajine otišla pod pritiskom albanske većine, po dolasku međunarodnih snaga sa trupama NATO-a na čelu.
Raznovrsne primedbe Beogradu propraćene su, povremeno, ocenama koje ih osporavaju. Konstatuje se tako da „za razliku od prethodnih godina, 2007. nije bilo izveštaja da je u Srbiji policija hapsila i saslušavala aktiviste za ljudska prava, niti selektivno primenjivala zakon u političke svrhe, niti da su zvaničnici podrivali politički osetljive tužbe, niti da su vršili pritisak na tužioce i sudije“.
Opsežno razmatranje o medijima sadrži i ocenu da pored zakonske garancije slobode štampe „postoje raporti da vlast preduzima mere protiv onih koji je kritikuju“. Dodaje se da je „povećana zabrinutost zbog opadanja profesionalnih standarda“ i da „mnogim reporterima nedostaje profesionalnost u navođenju izvora i dosezanju tačnosti“…
Prikaz „stanja ljudskih prava na Kosovu“ je dat, čini se, prilično relativizovano tako da uvodna rečenica glasi: „Unmik i privremene institucije upravljanja su (2007. godine) generalno poštovali ljudska prava, ali ima problema u pojedinim oblastima, naročito u odnosu prema manjinskom stanovništvu“. Nema napomene da su ti problemi mnogobrojni, kako je rečeno u odeljku o Srbiji izvan pokrajine.
Potvrđuje se, pak, i kao prvi problem na Kosovu ističe – „politički i etnički motivisano nasilje“. Ukazano je, takođe, da „opstaje službena i društvena diskriminacija“ protiv Srba i nekih drugih nealbanaca „u pogledu zapošljavanja, socijalne pomoći, korišćenja jezika, slobode kretanja, prava na povratak (izgnanih), kao i ostalih osnovnih prava, iako je izveštaja o takvoj diskriminaciji manje nego 2004. godine“. Saopštava se i da je bilo „napada na sveštenstvo i druge pripadnike Srpske pravoslavne crkve, kao i mnogobrojnih vandalizama prema njenoj imovini“.
Ujedno se konstatuje i da je u javnosti uočena „korupcija i u privremenim organima uprave i u Unmiku“. Napomenuto je i da u pokrajini „nisu rešeni mnogi slučajevi počinjenih ratnih zločina u konfliktu 1999”…
Autori izveštaja Stejt departmenta kažu da je on sačinjen „na osnovu informacija koje su poslale vlasti, multilateralne institucije, nacionalne i internacionalne nevladine organizacije, akademici, pravnici, verske grupe i mediji“ uz naknadni ovdašnji „proces provere“. Niz zemalja je, međutim, odbacio upućene im primedbe.
Iz Rusije i Kine je uzvraćeno da Vašington nije podoban da ocenjuje druge, jer se u njegovom poretku „grubo krše ljudska prava, koje on ne priznaje“. I međunarodne humanitarne organizacije osudile su ovdašnje postupke kao što su – nepoštovanje ženevskih konvencija o ratnim zarobljenicima i odobravanje torture nad utamničenima, zločini počinjeni na ratištima Iraka i Avganistana, tajni zatvori CIA u inostranstvu, pa i sužavanje ovdašnjih građanskih sloboda „u okviru potreba globalnog rata protiv terorizma“.
Stejt department je, istovremeno, opet objavio svoju listu „najsistematičnijih kršitelja ljudskih prava“. Po njemu, to su sada vlasti u Severnoj Koreji, Mjanmaru (Burmi), Iranu, Siriji, Zimbabveu, Kubi, Belorusiji, Uzbekistanu, Eritreji i Sudanu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>