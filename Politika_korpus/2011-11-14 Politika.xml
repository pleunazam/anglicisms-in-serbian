<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Baletski osvajač
U Muzeju Narodnog pozorišta, novinarskoj „publici”, usmeno i video fragmentima, predstavljen je „Aleksandar”, balet Ronalda Savkovića, koreografa i igrača iz Berlina. Premijerno izvođenje je večeras, a i tim novim naslovom, kako je rekao upravnik Božidar Đurović, biće obeležen Dan Narodnog pozorišta.
Plodna saradnja Savkovića, prvaka prestižnog Baleta berlinske Štac opere, i Narodnog pozorišta dobro je poznata našoj publici, na šta je podsetio Miloš Dujaković, koji je na čelu Baleta ove kuće. Savković koji nam se dosad predstavljao kao igrač, sada kao koreograf rekao je da je „Aleksandar” jedna delikatna predstava, koja nije narativna, pre je to „dramaturgija slika”, ona nema svoj stilski znak, pošto u njoj ima svega – kao u kakvoj kratkoj istoriji plesa. Na sceni će ona će trajati sat i 20 minuta, bez pauze, dodajmo. Savkovićeva berlinska saradnica na ovom projektu Anina Stanču rekla je da su radeći na tome došli do termina – nemir, ili uzburkana melanholija. „Mi stvaramo goreći plamen koji nam pomaže da pronađemo mir”. 
Neke slične reči čuli smo i od Jovana Veselinovića, tumača naslovnog lika, Aleksandra Velikog, onog koji je i sam verovao da je polubog. „Dopada mi se ovaj istorijski lik. Niko tako mlad nije uspeo da osvoji pola sveta, tadašnjeg, a pri tom nije bio destruktivac, već je pokušavao da poveže sve te narode... I bio je romantična duša”, rekao je Veselinović.
Jedna od njegovih partnerki, Ana Pavlović, koja tumači „jedinu voljenu Roksanu”, kaže da joj je drago što joj je poverena ta uloga – i njena obožavana neoklasična igra. U baletu „Aleksandar” igraju i Mila Dragičević (Olimpija), Milan Rus (Filip), Dejan Kolarov, Tamara Ivanović, Bojana Žegarac, Igor Pastor, Igor Vološin... Kostimograf je Jelena Miletić a scenograf Lukas Lerh, takođe iz Berlina. Reprizne predstave u kojima će biti i novih igračkih imena su 18. i 22. novembra i 6. decembra.

Inteligentan program
Naša istaknuta pijanistkinja Rita Kinka priredila je resital u novosadskoj Sinagogi. Čini mi se da nikada nisam prisustvovala inteligentnije osmišljenom programu, koji je započeo sa Betovenovim poznim opusom 109, Sonatom u E–duru – retko korišćenom, tzv. ljubavnom tonalitetu, a završio veličanstvenim,jedinstvenim Šumanovim „Karnevalom”.
Betovenova Sonata plod je pedesetogodišnjeg kompozitora i njen intimno-sanjalački, lirski tonus, sasvim odgovara umetničkom senzibilitetu pijanistkinje.
U završnom stavu, jednom od najpoetičnijih Betovenovih epiloga, koji je Romen Rolan nazvao „napevom srca” – ostvaren je slobodan tip varijacija u kojima se menja struktura, obim i žanr, ali ne i karakter teme, sasvim bliske onoj iz ciklusa „Dalekoj dragoj”, na stihove danas zaboravljenog pesnika Aloisa Jajtelesa, u kojima se ljubavna čežnja prepliće sa scenarijom prirode, gde smo, u interpretaciji Rite Kinke, a u preradi Franca Lista, gotovo mogli da čujemo i reči ovih šest pesama. Time je ona povezala i treće delo u prvom delu programa, monumentalnu Listovu fantaziju sonatu „Posle čitanja Dantea” kojom završava njegov sjajni drugi ciklus „Godina hodočašća”, interpretirajući je u paroksizmu strasti, kroz nebesko ozarene trilere i moćne, rečite gradacije, ipak bez ikakve grubosti.
Drugi deo koncerta Rita Kinka je posvetila svom nedavno preminulom profesoru Dušanu Trbojeviću, kod koga je magistrirala i velikanu našeg glumišta, Petru Kralju, koji je otišao sa ovoga sveta na dan njenog resitala. A „Odjeke” – najlepšu srpsku klavirsku kompoziciju, a čini mi se i najlepše klavirsko delo XX veka, Vasilije Mokranjac je posvetio prijatelju i kolegi Dušanu Trbojeviću.
Rita Kinka dobila je nagradu za njihovu najbolju interpretaciju još 1983. na Međunarodnom takmičenju Muzičke omladine u Beogradu, ponirući sa godinama još dublje u drevnu intimu srednjovekovnog vizantijskog duhovnog napeva koji je inspirisao kompozitora za stvaranje ove krajnje rafinirane tonske slike pune boja i treptaja srca i autora i interpretatorke.
U poslednjim taktovima, posle svih onih prodora zvuka gotovo orkestarske sonornosti stigla je do lebdećih, transcendentalnih prostora Mokranjčeve poeme. Najzad, u obimnom Šumanovom „Karnevalu” u kome su se našli i likovi iz „Komedije del arte” i njemu bliski Šopen, Paganini i Kjarina, kojoj je posvetio najpoetičnije tonske izlive, a i on sam u dvojstvu nežnog Euzebijusa i vehementnog Florestana – Rita Kinka je unela toliko ličnog doživljaja da smo na trenutke i nju mogli da sagledamo i osetimo u karnevalskoj povorci.

Dve baletske zvezde napuštaju Boljšoj teatar
MOSKVA – Boljšoj teatar u Moskvi ostao je zatečen vešću da su njegove dve glavne baletske zvezde, bračni par Ivan Vasiljev i Natalija Osipova, odlučili da napuste pozorište i pridruže se manje poznatoj trupi u Sankt Peterburgu.
Portparol Boljšoja Katerina Novikova potvrdila je za AFP da je mladi bračni par, koji je za kratko vreme stekao svetsku slavu briljantnom tehnikom i strastvenim nastupima, o svojoj odluci obavestio danas upravu pozorišta.
Dvoje plesača nameravaju da pređu u Mihajlovski teatar u Sankt Peterburgu, pozorište sa renomeom mada u senci u svetu čuvenog Marijinski teatra.
Vest o odlasku njegove trenutno dve najveće atrakcije zadala je veliki udarac Boljšoju koji tek što je ponovo otvorio vrata svog istorijskog zdanja nakon višegodišnje restauracije.
Novikova je izjavila da je pozorište zaprepašćeno odlukom dve baletske zvezde i da će pokušati da ih ubedi da ostanu.
„Nadam se da će se predomisliti. Oni su neverovatni umetnici koji su odrasli u Boljšoju. Boljšoj im je otvoren i nadam se da će ostati u svojoj kući”, dodala je ona.

Kameno carstvo svetlosti i muzike
Originalno dizajnirani unikatni nakit i drago kamenje zasijali su sinoć u „Art centru”, gde je uz koncert organizovana i modna revija ovih ukrasa, autorke Mirjane Miličević, pod nazivom „Svetlost i muzika”. Kreatorki je ovo 14. samostalna izložba, a umetnička ostvarenja koja sačinjavaju njeno „kameno carstvo” kako ga sama naziva, prikazana su uz melodije poznatih kompozitora Kloda Debisija, Miloja Milojevića, Kurta Vajla i drugih. Kao sopran nastupila je Tijana Đuričić, a kao pijanistkinja Jelena Đajić-Levajac.
Gosti „Art centra” pre toga mogli su da se priključe školi kung-fua u organizaciji Kluba borilačkih veština „Dregon”. „Svetlost i muzika”, deo je manifestacije „Andrmoljci u Beogradu” koja se održava od 12. do 18. novembra u organizaciji „Art centra”. U sklopu ovog događaja biće održane različite tribine, radionice, izložbe... Na jednom mestu posetioci imaju priliku da prisustvuju večerima brazilske kapuere, kartaške igre bridž, pozorišnom performansu „Pingvini u zemlji čuda” i drugim kulturno-zabavnim programima.
N. B.

„Duboki do” na štakolončelu
U sklopu 20. Međunarodne tribine kompozitora sinoć je u Domu omladine Beograda održan koncert na kojem su se predstavili domaći umetnici predvođeni kontrabasistom i multiinstrumentalistom Nebojšom Ignjatovićem i njegovim ansamblom „Sekondhenders”. Ovaj muzičar je svoj performans počeo na specijalnom instrumentu – štakolončelu koji je sam konstruisao od invalidske štake. Sa ovim nesvakidašnjim izumom nastupio je u kompoziciji „Duboki do”, autorke Ivane Stefanović.
U nastavku programa izveden je Ignjatovićev autorski projekat sa članovima „Sekondhendersa”. Ovaj sastav interpretirao je teme koje pozajmljuje, a potom ih citira, reciklira i od njih čini parodije na duhovit način i sve topod parolom „Svi kradu, mi to priznajemo”. Na sinoćnjem nastupu u interpretaciji kompozicije Dragane Jovanović „Mama Duna” pomogao im je i mešoviti hor „Ars divina”. Uz podršku malog kamernog ansambla „Ars divina” je potom izveo dela Anice Sabo „Ne povem” i Roberta Koena „Slip litl bejbi, slip”.
N. B.

„Pomorandžina kora” 150. put
Na sceni Teatra u podrumu „Ateljea 212” predstava „Pomorandžina kora” sinoć je izvedena 150. put. Jubilarno prikazivanje drame o preispitivanju ženskog identiteta koju su mnogi poklonici pozorišta pogledali i po nekoliko puta pokazalo je da su problemi koje u savremenom društvu prate mlađe pripadnice nežnijeg pola i dalje jedna od najaktuelnijih tema. Nezaobilazan uticaj medija, bilborda i različitih reklama, još jednom se na sceni ispreplitao sa intimnom pričom žene koja ne uspeva da se uklopi u nametnutu ulogu, i ovog puta pred punom dvoranom.
Ovaj komad scenaristkinje Maje Pelević, premijerno je prikazan u „Ateljeu 212” pre više od pola decenije, u aprilu 2006. Iste godine autorka je osvojila priznanje „Borislav Mihajlović Mihiz”, zbog uvođenja novih tendencija u savremenu srpsku dramu. Dobitnica je i Sterijine nagrade, kao i nagrade „Slobodan Selenić”.
– Hteli mi to ili ne, bilbordi i reklame kreiraju ženski identitet. Najbitnije je da imamo svest o tom neizbežnom uticaju – zapisala je Maja Pelević o „Pomorandžinoj kori”.
U režiji Gorana Markovića, glumačku ekipu čine Jelena Ilić u ulozi Pomorandže, dok Katarina Žutić koja je ujedno kompozitor i autor songova za predstavu, tumači lik Problematične – beskrupulozne i hirovite strane glavne junakinje. Kao njena mirnija varijanta čiji se koncept svodi na život po savetima ženskih časopisa, pod imenom Zrela nastupaju Jelena Jovičić i Aleksandra Janković. Muškarca koji se naziva „On” igra Srđan Timarov.
Predstava je gostovala i u drugim pozorištima, a do zapleta dovodi pokušaj mlade žene da „ulovi” potencijalnog mladoženju... Ona istovremeno želi normalan život i brak, ali biva okupirana svojom spoljašnjošću i modnim trendovima. Do cilja pokušava da dođe na brojne načine, a jedan od njih je da ukloni „pomorandžinu koru”, odnosno celulit, zbog čega postaje opsednuta liposukcijom i estetskom hirurgijom.
– Prvi put sam naišao na dramu koja u centru ima ambiciju glavne junakinje da odbaci svoj identitet, da ne bude ono što jeste i da izvrši neku vrstu filozofskog samoubistva – zaključio je reditelj Goran Marković.
N. B.

Sion zbog Mrđine povrede traži odštetu od FSS
Od izveštača „Žurnala”
San Pedro Sula – Jedan za drugim problemi stižu FSS i njegovog generalnog sekretara Zorana Lakovića u Meksiku i u Hondurasu. Tek što je prespavao noć posle umalo otkazane utakmice s Hondurasom, iz Švajcarske je stigla informacija da će Sion tužiti FSS zbog povrede Dragana Mrđe i tražiti milion evra...
– Veoma loše se osećamo od trenutka kad je Mrđa napustio teren u Meksiku i svima nam je krivo zbog njegove povrede. Mrđa je odličan momak, profesionalac i igrač i sigurno ako se ostvare procene doktora da će odsustvovati nekoliko meseci, sigurno će nam nedostajati. I u prošlim kvalifikacijama nam je nedostajao zbog povrede i to je bio jedan od uzroka što se nismo kvalifikovali na Evropsko prvenstvo. Ja mu ispred FS Srbije igrača i stručnog štaba želim da se što pre oporavi i vrati na mesto koje neosporno zaslužuje – rekao je Zoran Laković.
O najavi predsednika Siona da će tužiti FS Srbije i tražiti odštetu od milion evra, Laković je govorio rezrvisano:
– Tu informaciju objavile su jedne švajcarske novine... Predsednik Siona je poznat kao ozbiljan čovek i siguran sam da poznaje Fifinu regulativu i pravilnik za ovakve slučajeve. Ne bih da komentarišem jer verujem da su to glasine koje prenose mediji iz Švajcarske...
U Fifinom pravilniku koji se tiče povreda igrača, sve je jasno već u startu, gde piše:
„Klubovi koji oslobađaju igrače zbog igranja u reprezentaciji nemaju pravo na finansijsku naknadu”.
– Siguarn sam da predsednik Siona zna statut – prokomentarisao je Laković.
Prošle godine je Uefa pokrenula inicijativu za uvođenje osiguranja za igrače koji igraju za reprezentacije:
– I polisu osiguranja i određenu nadoknadu i to je već primenjeno na klubovima i igračima koji su bili povređeni. Možda je to rešenje da se ovakve situacije prevaziđu – zaključio je Zoran Laković, generalni sekretar FS Srbije.

Tipsarević prvi put među prvih deset
BEOGRAD – Srpski teniser Janko Tipsarević zvanično je danas ušao među 10 najboljih u svetu, pošto je napredovao za dva mesta i sada je deveti na ATP rang-listi.
Među prvih 10 nije bilo većih pomeranja. Na mestu broj jedan i dalje je Novak Đoković, a slede ga Rafael Nadal i Endi Mariej. Viktor Troicki zadržao je 21. poziciju.
Lista prvih 20 na ATP listi (u zagradi je prošlonedeljna pozicija):
1. (1) Novak Đoković (Srbija) 13.475
2. (2) Rafael Nadal (Španija) 9.375
3. (3) Endi Marej (Britanija) 7.380
4. (4) Rodžer Federer (Švajcarska) 6.670
5. (5) David Ferer (Španija) 4.480
6. (7) Žo-Vilfred Conga (Francuska) 3.535
7. (6) Tomaš Berdih (Češka) 3.300
8. (8) Mardi Fiš (SAD) 2.965
9. (11) Janko Tipsarević (Srbija) 2.395
10. (9) Nikolas Almagro (Španija) 2.380
11. (10) Huan Martin Del Porto (Argentina) 2.315 12. (12) Žil Simon (Francuska) 2.165 13. (13) Robin Soderling (Švedska) 2.120 14. (15) Endi Rodik (SAD) 1.940 15. (14) Gael Monfis (Francuska) 1.935 16. (16) Aleksandr Dolgopolov (Ukrajina) 1.925 17. (17) Stanislas Vavrinka (Švajcarska) 1.820 18. (24) Džon Izner (SAD) 1.800 19. (18) Rišar Gaske (Francuska) 1.765 20. (19) Felisijano Lopes (Španija) 1.755 .... 21. (21) Viktor Troicki (Srbija) 1.730

Ćurčić najavio bolju igru protiv Hondurasa
SAN PEDRO SULA – Vršilac dužnosti selektora fudbalske reprezentacije Srbije Radovan Ćurčić rekao je danas da u prijateljskom meču protiv Hondurasa očekuje bolju igru nego u prethodnom duelu sa Meksikom (0:2).
„Protiv Meksika smo se maksimalno zalagali, iako je neko odigrao bolje, a neko slabije. Protiv Hondurasa moramo da odigramo mnogo brže nego protiv Meksika. Potrebna su nam pravovremena kretanja, oslobađanje od lopte na vreme i kretanje bez lopte. Sve to mora da se sinhronizuje, jer samo tako možemo da odgovorimo brzoj igri rivala”, rekao je Ćurčić za sajt FŠ.
On je naveo da je Honduras fizički jača ekipa od selekcije Meksika.
„Upoznali smo se s njihovom igrom i sve to preneli igračima kad smo doputovali ovde. Zajedno smo analizirali snimke koji prikazuju njihove osnovne karakteristike i mogu da kažem da možda nisu tehnički na nivou Meksika, ali brzinski i po fizičkoj snazi su sigurno i jači”, istakao je Ćurčić.
On je kazao da će Aleksandra Kolarova koji je dobio crveni karton protiv Meksika zameniti debitant Vladimir Volkov, a u startnoj postavi trebalo bi da se nađu i Boško Janković i Damir Kahriman.
„Ideja je i da meč opet počnu Rajković i Ivanović na pozicijama štopera, a blizu sam odluke da igramo sa dva zadnja vezna. Moguće je da šansu od prvog minuta dobije Petrović, a ako bude teren natopljen vodom, možda ćemo početi i sa jednim polušpicem”, dodao je Ćurčić.
Prijateljski meč Srbija - Honduras igra se sutra ujutru od 2.30 po našem vremenu u gradu San Pedro Sula.

Školarine ne pokrivaju ni polovinu troškova
Da li je moguće jeftinije studiranje? Odgovor je, svakako, pozitivan. Međutim, za jeftinije studiranje potreban je čitav niz aktivnosti svih učesnika u ovom procesu.
1) Počećemo sa državnom politikom u ovoj oblasti. Za poslednjih desetak godina narasla (van svake mere) državna administracija ili, na primer, mnogobrojne agencije pokazuju da se ograničena budžetska sredstva neracionalno koriste, dok se izdvajanja za visoko obrazovanje, posmatrano relativno, smanjuju. Od 2004. naovamo budžetski predviđeni iznosi za materijalne troškove ne isplaćuju se fakultetima, pa je po tom osnovu stvoren dug. S druge strane, učešće rashoda za visoko obrazovanje u budžetu za 2011. godinu manje je u odnosu na isto takvo učešće u budžetskim rashodima za 2007. za 23 odsto! Prema tome, školarine za samofinansirajuće studente bile bi manje kada bi država ispunjavala svoje zakonske obaveze.
2) Postojeća mreža državnih visokoškolskih ustanova ne odgovara potrebama privrednog i društvenog razvoja u Srbiji. Međutim, stalni izbori i slično utiču da se u vezi sa tim pitanjem ne mogu očekivati bitnije promene.
3) Postojeća uredba po kojoj se finansiraju univerziteti i fakulteti omogućava fakultetima da ostvare sopstvene prihode po čitavom nizu osnova. Za one čitaoce koji nisu upoznati: u budžetu za 2011. sopstveni prihodi fakulteta i univerziteta za pokriće materijalnih troškova predviđeni su u iznosu od 5,6 milijardi dinara, dok sredstva budžeta za ovu namenu iznose 900 miliona dinara. Ovim konceptom značajno se rasterećuje budžet i istovremeno se pruža mogućnost državi da izdvoji više sredstava za fakultete koji ne mogu ostvariti veće sopstvene prihode. Smatram da država čitavim nizom mera može stimulisati ovaj koncept, a istovremeno destimulisati neke druge mere (zašto bi na, na primer, na mnogim fakultetima izdavanje udžbenika, izrada raznih projekata i sl. bili privatni posao profesora). Ovim i sličnim merama mogao bi se rasteretiti budžet i smanjiti školarine.
4) Jedna analiza na Beogradskom univerzitetu je pokazala da školarine samofinansirajućih studenata ne pokrivaju ni polovinu ukupnih troškova po budžetskom studentu! Iznosi školarine po jednom času nastave na većini fakulteta BU kreću se između 100 i 150 dinara! S druge strane najobičnija intervencija privatnih majstora u kući, stanu košta 20-30 puta više i to je sasvim normalno! Kako da najbolje mlade stručnjake zadržimo u zemlji ako asistent sa magistraturom dobija iz budžeta za platu oko 40.000 dinara, a redovni profesor oko 80.000 dinara! Izgleda da se ponovo oživljavaju prošla vremena kada je ideal bila jednakost u siromaštvu (čitaj uravnilovka). Ispada da na stub srama treba staviti one fakultete, koji na osnovu sopstvenih prihoda imaju i ,,visoke” plate, dok niko ne pominje fakultete kod kojih ni dinar mogućih sopstvenih prihoda ne ulazi u kasu fakulteta. Istovremeno, i studenti i javnost očekuju da na fakultetima imamo najbolje profesore i asistente – uporedive sa njihovim kolegama u svetu.
5) Povika na ,,visoke” školarine je realsocijalistička demagogija, koja u uslovima krize ima efekta. Treba imati u vidu da država, van svojih mogućnosti, iz godine u godinu povećava broj budžetskih studenata (što je za svaku pohvalu), spuštajući neprekidno kriterijume za budžetsko studiranje. S druge strane, samofinansirajući studenti, ako ispune uslove, mogu postati budžetski studenti i obrnuto – budžetski studenti mogu da izgube taj status. Da li su onda školarine ,,visoke”?
Kada ćemo mi kao društvo da uvedemo ekonomsku odgovornost: gubitak godine za budžetskog studenta može da znači obavezu da sredstva vrati sa kamatom. Isto tako, treba uvesti sistem studentskih kredita (sa beneficiranim uslovima) prvo za samofinansirajuće studente, a potom i za budžetske, koji bi se vraćali po završetku studija (oni sa prosekom iznad 8,5 bili bi oslobođeni i sl.). Uostalom, to je imala i bivša SFRJ. U tom slučaju pitanje ,,visoke” školarine ne bi se ni postavljalo, a porodice lošeg materijalnog stanja (treba razraditi kriterijume) imale bi mogućnost da školuju svoju decu.
Isto tako, ukinimo postojeću praksu da budžetski student može izgubiti jednu godinu i ostati na budžetu. Studiranje bi, i uz mnoge druge mere bilo znatno efikasnije pa bi i ukupni troškovi studiranje bili manji, školarine niže, a fond za studentske kredite imao bi po tom osnovu značajan priliv sredstava.
Profesor Ekonomskog fakulteta BU

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Srpski pijanista drugi na svetu
Kada sam bio mali, govorio sam da ću dobro da sviram klavir da bih što više putovao – kaže pijanista Mladen Čolić (29), čiji život, zahvaljujući muzici, danas zaista obeležavaju stalna putovanja sa jednog kraja sveta na drugi. Upravo se vratio iz Kine, gde je na Drugom međunarodnom pijanističkom takmičenju za koncerte u Šenženu osvojio drugo mesto. 
– Iako sam više puta bio u Kini, sada sam prvi put tamo proslavio rođendan – 3. novembar. Da stvar bude još lepša, kao „poklon” sam dobio da baš na taj dan sviram u finalu – objašnjava naš sagovornik.
Stanovnici novoosnovanog milionskog grada naučili su ga „filozofiji koja prevazilazi finansijski komfort”, a Evropa je počela da mu nedostaje tek posle tri nedelje, kada se uželeo parčeta hleba i kroasana.
Čolić je u Kini predstavljao Srbiju, ali i Francusku u koju se preselio pre sedam godina. Novosađanin sa adresom u Parizu ponosan je na uspeh iz Šenžena, jer kaže da je svirao u jakoj konkurenciji takmičara iz Rusije koja je tradicionalna bogata sjajnim umetnicima, i Kine, u kojoj se milioni pijanista međusobno nadmeću iz dana u dan. Za razliku od manifestacije „Marija Kanals”, u Barseloni, gde je 2007. osvojio prvu nagradu i gde su se svi družili i podržavali, u Šenženu je svako imao poseban smeštaj u jednoj od volonterskih porodica. 
– Nismo se viđali, osim kada smo čekali rezultate. Ne mogu reći da je to najprijatnije iskustvo, jer imam potrebu da sa nekim podelim utiske. 
Posle diplomiranja i magistriranja na novosadskoj Akademiji umetnosti, u Parizu je završio Visoki državni konzervatorijum za muziku i ples. Nisu mu priznali zvanja iz Novog Sada, ali je dobio stipendiju francuske vlade, a onda i posao u dve muzičke škole. Ono što je posebno u njegovom odlasku u Pariz jeste da je konzervatorijum završio u klasi Priske Benoa, francuske pijanistkinje koja mu je bila mentor, a sada mu je supruga. 
– Ona je uložila sve svoje znanje i veru u mene. 
Stalno su na koncertima i takmičenjima, često zajedno putuju i prate jedno drugo, ali zato se kod kuće neretko svako povuče u „izolaciju”.
– Izolovali smo sobu i garažu da bismo mogli da vežbamo u isto vreme, ili da, kada jedan radi, drugi može da odmori. Nama je tišina preko potrebna, jer dnevno intenzivno koristimo čulo sluha šest do sedam sati! 
Sada nema zamerki na uslove u Parizu, a pre toga je godinama tražio posao u rodnom gradu i nikada nije dobio nijednu ponudu izuzev poziva da na nedelju dana u Rumi zameni profesorku muzičkog koja je dobila grip. Međutim, on kaže da se njegov ostanak u Francuskoj ne može objasniti samo materijalnim razlozima.
– Tamo sam pronašao ljubav svog života. Ostao sam i zato što klasična muzika zauzima značajno i vidljivo mesto u životima Francuza, a ne zato što je, recimo, tamo lakše. 
--------------------------
Sledi turneja po Kini
Takmičenje u Šenženu bilo je jedno od retkih koje od kandidata zahteva da izvede samo klavirske koncerte sa orkestrom. 
– Svirao sam Mocartov koncert KV414 u A-duru, Betovenov Treći koncert i koncert Ravela u G-duru i Treći koncert Prokofjeva. 
Uspeh na takmičenju doneo mu je i ponudu za koncertnu turneju po Kini, najverovatnije u sledećoj koncertnoj sezoni.
--------------------------
Uspeh dugujem mešavini raznih škola
Za uspehe, prvu nagradu u Haenu u Španiji, prvu nagradu na nadmetanju „Sergej Rahmanjinov” u Rusiji i drugu nagradu na konkursu „Vladimir Krajnjev” u Ukrajini, zahvaljuje uticajima različitih škola.
– U Muzičkoj školi„Isidor Bajić” radio sam uz profesorku Ivanu Branovački, na Akademiji umetnosti sa profesorkom Svetlanom Bogino koja je došla iz Rusije, i konačno sa Priskom u Parizu. Jako bih voleo da nastupim sa našim dirigentom, šefom orkestra RTS Bojanom Suđićem sa kojim još nisam imao prilike da sarađujem.

Vrata spasa – agroindustrija?
Naši „modernisti”, povodeći se za stranim, tvrdili su da je prošlo vreme industrije, da je na dnevnom redu „postindustrijsko društvo”, zasnovano prvenstveno na uslugama. Naši „realisti” uzimaju da je stradanje industrije gotova stvar. Računaju da osiromašena Srbija nema sredstava za njeno oživljavanje. Tu mogu pomoći samo strana ulaganja.
Odatle zaključak: „Poljoprivreda je naša šansa”! Oni previđaju da samo industrijski razvijene zemlje mogu da izdašno finansijski pomažu ovu privrednu granu.
Svetska privredna kriza osvestila je strane „moderniste”. U SAD, koje su smatrane prvim „postindustrijskim društvom”, utihnule su uspavanke o „posleindustrijskom društvu”.
I kod nas je postalo jasno da je glavni uzrok naših ekonomskih nevolja stradanje industrije. Vrednost industrijske proizvodnje Srbije danas je manja od polovine njene vrednosti iz 1989. godine. Šta treba da bude zamajac ponovne industrijalizacije Srbije?
Osnovne strategije, u dosadašnjem iskustvu, bile su: ,,strategija opšte industrijalizacije” i „strategija nišâ”. Velike zemlje, koje su imale dovoljno sredstava, sledile su prvu strategiju: SAD, Nemačka, Japan, Kina. Najpoznatiji primer „strategije nišâ” je Francuska. Ona je usredsredila sredstva na nekoliko važnih oblasti s visokim tehnologijama.
Srbija je posle Drugog svetskog rata veoma uspešno primenila teoriju „polova razvoja”: energetika, elektronska, automobilska, hemijska i tekstilna industrija, crna i obojena metalurgija i poljoprivreda. Ovakva strategija razvoja je zaslužna što je Srbija imala strukturu privrede koja joj je omogućila da preživi i ekonomsku blokadu i agresiju.
Čini se da je povratak strategiji „polova razvoja” put spasa za Srbiju. S obzirom na oskudicu u kapitalu i druge nevolje koje pritiskaju privredu i društvo, mi danas možemo da otpočnemo samospasavanje usredsređivanjem glavnih napora na dva „pola”: energetika i agroindustrija.
Razlozi za izbor energetike kao jednog od dva zamajca obnove industrije su očigledni. Prvo, čim bi oživela industrija, nastala bi nestašica električne energije, jer za poslednjih 25 godina nije izgrađena nijedna nova elektrana. Obezbeđivanje energije je pretpostavka obnove industrije. Drugo, energetika je najmanje stradala, sačuvala je visokostručni kadar.
Izbor agroindustrije kao drugog „pola” obnove industrije određen je nizom ekonomskih i socijalnih razloga. Agroindustrija je kapitalom manje intenzivna od drugih grana industrije. Zatim, manje je uvozno zavisna, budući da je zasnovana na domaćim sirovinama. Oživljavanje prehrambene industrije i prerade industrijskog bilja širilo bi tržište za industriju poljoprivredne mehanizacije, veštačkih đubriva, sredstava za zaštitu bilja, kao i drugih grana industrije.
Socijalni razlog za obnovu agroindustrije je od dalekosežnog značaja. Najpre, ova delatnost je radom intenzivna što je u zemlji s visokom stopom nezaposlenosti i obiljem visokostručne radne snage od bitnog značaja. Potom, oživljavanje industrije prerade poljoprivrednih proizvoda proširilo bi unutrašnje tržište poljoprivrednih proizvoda.
Domaće tržište poljoprivrednih proizvoda je razgrađeno. Propadanje industrije suzilo je unutrašnje tržište. Bitno je opala domaća tražnja poljoprivrednih sirovina za prehrambenu i tekstilnu industriju. Poljoprivredni kombinati su propali – s časnim izuzecima (PKB).
Na domaćem tržištu poljoprivrednih proizvoda monopol je prešao na stranu tražnje. Nakupci i hladnjačari diktiraju cene. Neorganizovani poljoprivrednici nisu u stanju da zauzmu odgovarajuće mesto na stranim tržištima. Poštujući načelo nasleđeno iz Rimskog prava „Pravda je svakom svoje dati”, valja podsetiti da naša država nastoji da pomaže poljoprivrednicima. Daje subvencije i otkupljuje neke poljoprivredne proizvode. Upravo je u toku zapošljavanje agronoma po selima o trošku države. Međutim, ukupna pomoć poljoprivrednicima služi kao prva pomoć – da održe glavu iznad vode. Za veću pomoć država nema para. Usled stradanja industrije ostala je bez odgovarajućih izvora prihoda.
Prateći muke naših voćara, setio sam se posete voćarskoj zadruzi kod Orleana u Francuskoj. Svi članovi zadruge proizvedeno voće utržuju preko nje. Zadruga je zasnovala sopstvenu hladnjaču. Proizvođači voća su tako zaštićeni od ucena i nakupaca i hladnjačara. Istina, i država je pri ruci. Blizu zadruge je ispostava državne Poljoprivredne banke (Crédit agricol) koja odobrava povoljne kredite.
Jedva da ima smisla ponavljati da je obnova industrije jedini put za prevladavanje ekonomskih i socijalnih nevolja. A obnova prehrambene industrije može da bude spas za selo od raseljavanja i demografske agonije.
Ekonomista

Karakterno slaba društva
Suočen sa teškim prilikama u društvu sve više moram da razmišljam o tome da li ću se prilagoditi nametnutoj situaciji, makar to zahtevalo i prilagođavanje morala. Da bih došao do posla, valjalo bi da se učlanim u partiju ili da se uvlačim gospodinu G. Verujem da je za čitaoca ovo već opšte mesto. Međutim, posledice ovog rasprostranjenog fenomena su daleko ozbiljnije nego što svako od nas može da sagleda iz svoje lične perspektive.
Pogledajmo najpre situaciju sa stanovišta društva. U takvom društvu ljudi se pre svega bave snalaženjem. Partijsko članstvo, uvlačenje, podobnost, dopadljivost i sveukupna servilnost predstavljaju se kao razuman model življenja. Međutim, cena po društvo je ogromna. Takvo društvo je karakterno slabo jer se opšti interes, tj. etički princip, ne stavlja iznad pojedinačnih interesa. Nije li to razlog što je u Srbiji rasprostranjena korupcija ili što je svetom zavladala ekonomska kriza? Vladavina partikularnog interesa je naličje duha našeg vremena. Zaista, stavili smo mediokritet, sitnu dušu na pijedestal.
Suočena sa ovakvom situacijom mlada osoba može da bira da li će se prilagoditi ili će se suprotstaviti. Upiranje prstom u ,,moralno prilagođene” je besmisleno jer se dotični ponašaju krajnje racionalno kada vođeni svojim interesima odluče da uzmu nešto što im možda ne pripada, jer ionako svi u državi (na tržištu) već otimaju od svih, pa i od njih. Zar ja da trpim? Zar da ne učestvujem u toj raspodeli novca i pozicija? Zar da se odreknem pristojnog života, šansi, priznanja ili statusa? Pa mogu valjda da napravim moralni kompromis zarad svoje porodice?! Visoka je cena po čoveka danas da bude pošten – ovde i u svetu.
Psihološki, kada se mlada osoba suoči sa izborom između sopstvene dobrobiti i poštenja, mora da postane podeljena ako odabere svoj interes. Sistem koji je sam kreirao, čovek doživljava kao stranu silu koja mu nameće težak izbor. To je otuđenost (Erih From). Ja prosto moram da opravdam sebi što radim za ovu firmu, ovakvu instituciju, što sam dobio posao umesto boljeg kolege, što sam uzeo onaj novac koji bi nekome spasao život. Ja racionalizujem tu situaciju da bih mogao normalno da živim. Birajući sebe, ja gubim sebe. Otuđujem se od sebe i od drugih jer oni su mi neprijatelji.
Ipak postoje mnogi koji se odluče za poštenje. Iako su pravili kompromise, oni ne prihvataju dvoličnost kao način života, već streme apsolutnom moralnom principu opšteg dobra. Iako taj princip nije zastupljen, treba ga uspostaviti. Ti mladi ljudi mogu postati ubeđeni ekstremni desničari, ali i progresivni buntovnici na ulicama Grčke, Engleske, Španije ili na Volstritu. Na primer, Grci žele da se odupru sistemu koji proizvodi i hrani se samoživim mediokritetima, ali im se kaže da su nerazumni, te da ne bi valjalo da protestuju, a kamoli da izađu na referendum. Međutim, otpor se nastavlja.
Diplomirao filozofiju i filmsku režijuna Kolumbija univerzitetu

Odbojkašice protiv ekipe koja ume da iznenadi
U sredu u zoru po našem vremenu počinje rasplet na Svetskom kupu za odbojkašice u Tokiju. Srbija se u 3 č sastaje s Dominikanom, onda joj sledi susret s Argentinom prekosutra u 10,20 č i, na kraju, s Alžirom u petak u 3 č. S Dominikanskom Republikom ili Dominika.
Naše odbojkašice nemaju šanse da osvoje medalju i iskoriste prvu priliku za odlazak na Olimpijske igre u Londonu iduće godine. Naizgled, to je neuspeh za svežeg evropskog prvaka, ali one nisu ni otišle u Japan s tim zadatkom. Imale su vrlo napornu sezonu (prve u Evropskoj ligi, treće na Svetskom gran priju i zlatne na šampionatu Starog kontinenta), a i nisu došle u Japan u najjačem sastavu. Ipak, pokazale su da, na sreću, spisak naših odličnih odbojkašica duži od onog koji je bio prijavljen za Evropsko prvenstvo u Beogradu.
S obzirom na to koje će ekipe biti s druge strane mreže naša reprezentacija bi mogla da osvoji svih devet bodova. To jeste realno, ali treba i da se dokaže na igralištu.
– Možemo da završimo turnir sa sve tri pobede. Prva utakmica će nema biti i najteža. Dominikana je na nekim utakmica pokazala da može da odigra na vrhunskom nivou. Uostalom, to je ekipa koja pravi uvek neka iznenađenja, – upozorio je selektor Terzić, ali, ipak, očekuje uspeh svog tima.
Jovana Brakočević, novi kapiten reprezentacije, nije mnogo pomogla saigračicama, jer selektor nije želeo da rizikuje s njom posle hirurškog zahvata, ali će nam ona biti uzdanica za predstojeće olimpijske kvalifikacije:
– Na papiru smo favoriti protiv sve tri ekipe. Ali, recimo, Argentina je na početku Svetskog kupa iznenadila nekim pobedama, pa bi trebalo da uđemo maksimalno oprezno u svaki predstojeći meč.
----------------------------------------------
Uoči finiša u Svetskom kupu
Tabela

Italija


8


8


0


24:3


23


SAD


8


7


1


21:4


21


Kina


8


6


2


22:9


19


Nemačka


8


6


2


21:8


18


Japan


8


5


3


18:9


16


Brazil


8


5


3


16:16


12


Srbija


8


3


6


14:16


11


Argentina


8


3


5


9:17


9


Dominikana


8


3


5


11:18


8


Južna   Koreja


8


1


7


5:21


4


Alžir


8


1


7


4:22


3


Kenija


8


0


8


3:24


0

Laković umalo nije otkazao meč
Od izveštača „Žurnala”
San Pedro Sula – Utakmica Honduras – Srbija umalo nije otkazana (igrana rano jutros po našem vremenu)! Generalni sekretar FSS Zoran Laković bio je prinuđen da oštrim tonom zapreti ljudima iz Hodurasa da će reprezentacija Srbije otići za Beograd i da se utakmica neće igrati ako se „orlovima” ne dozvoli da treniraju! Posle povišenih tonova i nekoliko telefonskih razgovora sa svojim šefovima, upravnik stadiona dozvolio je da Srbi izađu na teren iako je samo minut ranije bio kategoričan da neće dozvoliti da se teren upropasti!.
Niko nije slutio da bi let od Meksiko sitija do San Pedro Sule i boravak u Hondurasu mogao da bude uzaludan zbog naizgled bezazlene stvari – nemogućnosti „orlova” da treniraju na Olimpijskom stadionu jer je domaćin želeo da sačuva teren za utakmicu.
Zaprepašćeni su bili reprezentativci Srbije kad su prvi put kročili na teren. Trava je bila toliko visoka da je podsećala na Košutnjak. Natopljen vodom teren je dodatno plašio „orlove”, a kad je domaćin rekao Aleksandru Boškoviću, portparolu FSS, da trening ne može da se održi i da je to definitivna njihova odluka, do reči je došao i generalni sekretar Zoran Laković.
– Ako za pet minuta ne počne trening, mi idemo kući za Beogad, utakmica se neće igrati...
Lakovićeve pretnje domaćini ili nisu slušali, ili nisu želeli da čuju, ali kad je posle minut generalni sekretar FSS ponovio u oštrijem tonu istu rečenicu, iznenada je omekšao i posle novog telefonskog razgovora, Srbi su mogli na teren, ali samo na središnjem delu koji je bio nešto suvlji.
– Neverovatno, rečeno im je da moraju da nam dozvole da treniramo dan pred utakmicu i odgovorili su da nema problema, ali nisu ništa preduzeli da bilo šta promene – objasnio je Laković.
Reflektori koje je domaćin u međuvremenu ugasio, ponovo su zasijali i trening je počeo. Na skraćenom terenu Radovan Ćurčić održao je trening i posle svega što je na njemu video, mogao je čak da se opusti jer su njegovi fudbaleri radili tempom koji je najavljivao i uspeh u sudaru s Hondurasom.
Šta bi se desilo da upravnik stadiona koji je inače u vlasnišštvu opštine, nije ozbiljno shvatio pretnju generalnog sekretara FSS, ne smemo ni da zamislimo, s obzirom da svakodnevno slušamo svakakve priče
----------------------------------------------
Logor ili stadion…
Kao koncentracioni logor! Tako izgleda Olimpijski stadion u San Pedro Suli. Tribine su oronule, umesto klasične ograde – rastegnuta je žica, a na njenom vrhu bodljikava, za svaki slučaj, ako neko pokuša da preskoči u susedni sektor. Olimpijski stadion u San Pedro Suli sagrađen je 1997. a za 14 godina propao je toliko kao da ga bar 50 godina niko nije ni pogledao, a kamoli nešto popravio.

Evropske ambicije Donjeg Srema
U uverenju da imamo ili da možemo da imamo reprezentaciju za plasman na Svetsko prvenstvo 2014. teći će najpre dani izbora u fudbalskoj organizaciji, pa i izbor novog selektora. Nakon neuspeha u kvalifikacijama za „Evro 2012” javnost je ljuta na državni tim koji je na turneju po Centralnoj Americi otišao s tim bremenom. Javna licitacija oko izbora igrača i selektora deo je naše stare prakse... 
U Interu je bio asistent Mančiniju, samostalno je predvodio još tri italijanska prvoligaša – Bolonju, Kataniju i Fiorentinu. Siniša Mihajlović je kao igrač bio sjajan, iza sebe ima blistavu karijeru, a posle otkaza u Firenci u našoj javnosti je, ni kriv ni dužan, bačen u vatru za novog selektora. Da li je Srbiji potreban trener bez iskustva? Jedni kažu da, a drugi ne. I u samom vrhu fudbalske organizacije postoje podeljena mišljenja. Jedan potpredsednik je za, drugi protiv, međutim, pita se predsednik. A ljubimac Tomislava Karadžića, bar trenutno, jeste Radovan Ćurčić i to iz više razloga.
Nekoliko pravih trenera na domaćoj sceni je bez posla, a „glasnogovornici” rade i ćute. A šta je s prevarenima?
Slučaj Zorana Milinkovića morao bi da opomene sve u fudbalskom sportu, posebno čelnike s Terazija, koji svojim autoritetom moraju da zaštite trenersku struku. Milinković je odlučio da tuži Vojvodinu zbog dugovanja. A na sudu su i drugi treneri.
I dok je lopta na superlgaškim terenima mirovala proteklog vikenda, zbog obaveza nacionalnog tima, dotle se igrao fudbal na prvoligaškoj sceni i to dobar fudbal. Nišlije su i dalje prve, Teleoptik im je za petama. Međutim, „optičari”, čak i da izbore plasman, najverovatnije neće u Superligu, zbog finansijske situacije. Ali ima ko želi i ko hoće…
Donji Srem iz Pećinaca sigurno želi u najviši rang bez obzira što je novajlija u ligi. Njihov predsednik Milenko Đurđević ima čak mnogo veće ambicije od ulaska u Superligu:
– Imamo jasan petogodišnji plan a to je da Donji Srem igra u Evropi! Možda taj cilj ispunimo i ranije.
Oni koji ga malo bolje poznaju znaju da se ne šali i da ima ozbiljne namere da njegov tim bude uz rame velikima. Još jedan klub iz Vojvodine igra odlično. Reč je o Radničkom iz Nove Pazove koga sa klupe predvodi Nenad Vanić, nekadašnji igrač Mladosti iz Lučana i Crvene zvezde. Pazovčani sigurnim koracima grabe ka Prvoj ligi.
U svim ligama se polako privodi kraju takmičenje, igrači će na zasluženi odmor, klupske operativce očekuju nove obaveze. Jedan lep primer da i u zonskom stepenu takmičenja sve funkcioniše besprekorno potvrđuje takmičenje u Niškoj zoni. Liga je ove godine kvalitetna, suđenje takođe, pa klubovi, zvuči gotovo neverovatno, nemaju primedbi, a na nekim mečevima je i po 1. 000 gledalaca. Najveće zasluge pripadaju mladom direktoru Ivanu Nikoliću, koji je dve sezone bio komesar za takmičenje a evo već pune dve godine je i direktor lige bez brige. Inače, Niška zona je izuzetak, jer je jedina od četiri zone koja ima sudije sa A i B liste, podmlađen kadar od kojih neke sudije imaju kapacitet i za najveću scenu!

Da li ste čuli za Nemačku?
Ne znam da li ste čuli za Nemačku? Znate, to je zemlja u Evropi u kojoj vlada glad.
Znam da je teško poverovati da igde u Evropi nema šta da se jede, ali pitajte moje roditelje - oni to najbolje znaju.
Glad je počela u Nemačkoj negde 2002. godine kada sam se kao mlad, 26-godišnji lekar iselio u tu zemlju. Od tada su najpre moji roditelji, potom porodični prijatelji, a kasnije i moji drugovi počeli da vode računa o kvalitetu ishrane u ovoj zemlji.
Prvi komentari su bili kako je hrana ovde genetski izmenjena, kako povrće uopšte nema ukusa, o hlebu i ostalom da i ne govorimo.
Sažaljevale su me silne strine i tetke zbog toga što ne jedem krompir; kao „Šta će dete da jede? Propašće nam u belom svetu...“
Imali su i druge brige: kako će naivan mladi Beograđanin izaći na kraj sa svuda prisutnim kriminalom na nemačkim ulicama, rastućim homoseksualnim lobijem i iskušenjima u vidu alkoholnih ekscesa na primer, ili više nego liberalnih Nemica (toga svega u Beogradu naravno nema)... ali je najveći problem bio i ostao - strah da ne umrem od gladi.
Od tada je i krenula humanitarna pomoć. Uprkos komentarima kao npr.: „Pa ti uopšte nisi smršao!“ ili „Znam ja šta oni jedu - po ceo dan kobasice i krompire - kako uopšte izdržavaš?!“, pokušavao sam da dokažem suprotno i da ubedim moje roditelje, rodbinu i prijatelje da ovde nekad ima i voća i povrća, čak i mlevenog mesa. Uzalud.
Paketi humanitarne pomoći počeli su da pristižu već posle nekoliko nedelja, a svaki odlazak u Beograd na godišnji odmor, kao i svaka poseta iz Beograda značili su kofere pune ajvara, kora za gibanicu, kajmaka, sira... Naravno, za kvalitetnu ishranu su bitne i brojne druge stvari kojih ovde jednostavno nema, kao na primer: čačkalice, krpe za sudove ili kuhinjske kecelje.
Dodajmo na to i više nego bitne stvari u životu jednog mladog muškarca, kao na primer: kesice šlaga u prahu, limuntus ili soda bikarbona... Mislim da vam je jasno, uspeo sam da preživim.
Mislio sam da će se stvari promeniti kada ih budem upoznao sa mojom devojkom, koja je, iako Nemica, odlična kuvarica. Ni njoj nije bilo jasno da postoji neko ko ne voli krompir, ali se i bez krompira potrudila da ne smršam. Iako je mojoj majci dokazala da ume da spremi i druge stvari osim kobasica i čuvenog krompira, ipak je ostala navika da mi se koferi pune teglama i raznim flašama sa novim izgovorom: „Možda tamo toga i ima, ali nije to kao naše“.
Na aerodromu u Beogradu su se više puta smilovali tužnom pogledu moje majke koja je izdejstvovala izvoz/uvoz sira, salata i ostalog, ali je ostalo čuđenje: „Pa dobro, zar u Nemačkoj vlada glad?“

Diplomatskom ofanzivom do kandidature
U preostale tri ključne sedmice do 9. decembra, kada bi Evropski savet trebalo da donese odluku o statusu kandidata za Srbiju, srpski čelnici biće u snažnoj diplomatskoj „ofanzivi. Oni će tom prilikom ne samo naglasiti koliko je Srbija do sada napredovala u ispunjavanju evropskih standarda već i da čini sve da ispuni uslove koje je EU postavila za kandidaturu.
Predsednik Republike Srbije Boris Tadić sutra putuje u Veliku Britaniju, saopšteno je iz pres-službe predsednika republike. U Londonu, predsednik Tadić će se susresti sa predsednikom vlade Velike Britanije Dejvidom Kameronom. On će se sastati i sa predsedavajućom Doma lordova parlamenta baronesom Frensis de Suzom. Obići će, potom, sa predsednikom Organizacionog komiteta Olimpijskih igara u Londonu 2012. lordom Sebastijenom Kouom, Olimpijski park, a zatim će održati predavanje na Međunarodnom institutu za strateške studije u Londonu.
„U narednom periodu svi ćemo uložiti dodatne napore da što više učvrstimo pozitivnu preporuku Evropske komisije i da 9. decembra svih 27 država članica EU podigne ruku da Srbija dobije status kandidata”, izjavio je za „Politiku” potpredsednik Vlade Srbije zadužen za evropske integracije Božidar Đelić.
Na promociji publikacije „Vodič kroz EU politike – sloboda, bezbednost, pravda”, on je rekao da su uslovi EU poznati – da se obnove pregovori sa Prištinom i dodao da „mi činimo sve da dođe do pozitivnog ishoda”.
Iz Đelićevog kabineta su nam rekli da će i vicepremijer biti u delegaciji koja će boraviti u zvaničnoj poseti Velikoj Britaniji. Posetiće i Irsku, ali i Poljsku, zemlju koja do kraja ove godine predsedava EU. U ponedeljak, 21. novembra, u Varšavi trebalo bi da razgovara sa poljskim ministrom spoljnih poslova, a biće i u tamošnjem parlamentu, ali i u Institutu za međunarodnu politiku. Posle toga, posetiće i Pariz i evropske institucije. Kada bude donošena odluka o kandidaturi, Đelić će, kako smo čuli iz njegovog kabineta, biti u Briselu.
Potpredsednik vlade je bio prošle nedelje u Holandiji, gde je, podsetimo, dobio uveravanja da će nam i ova zemlja, odakle su godinama stizali zahtevi za saradnju sa Haškim tribunalom, pomoći u evropskim integracijama.
Osim spoljnih aktivnosti, učestale su i one u zemlji. Đelić se u prethodnih mesec dana u Beogradu susreo sa ministrima Švedske, Velike Britanije, Austrije, Finske i Italije.
I ministar spoljnih poslova Vuk Jeremić imaće ove nedelje više značajnih susreta sa svetskim i evropskim zvaničnicima s ciljem da obezbedi njihovu podršku, preneo je Tanjug.
Svakako najzahtevniji susret Jeremiću predstoji u Parizu gde će danas razgovarati sa šefom francuske diplomatije Alanom Žipeom.
Glavne teme sastanka dvojice ministara biće evropska perspektiva Srbije u svetlu najnovijeg izveštaja Evropske komisije o napretku Srbije na putu ka EU, navedeno je na internet stranici Ke d’Orseja.
„Susret će, takođe, biti mogućnost za razgovore o bilateralnim pitanjima, kao i prilika Francuskoj da potvrdi svoju posvećenost strateškom partnerstvu koje su dve zemlje sklopile u aprilu”, piše u saopštenju francuskog Ministarstva spoljnih poslova, a prenosi domaća agencija.
U Parizu on će se obratiti i Odboru za spoljne poslove Nacionalne skupštine Francuske.
Kao što je poznato, Francuska je jedna od članica unije čije mišljenje ima najveću težinu, a, uz Nemačku spada u zemlje koje su ispoljile određene rezerve kada je reč o preporuci EK.
Francuski ambasador u Srbiji Fransoa Gzavije Denio rekao je za Tanjug da dijalog Beograda i Prištine treba što pre nastaviti, ako je moguće već naredne sedmice, inače moglo bi biti prekasno za kandidaturu Srbije. On je kazao da zvanični Pariz podržava kandidaturu Srbije, ali i podsetio da se očekuju konkretni rezultati u dijalogu Beograda i Prištine.
Šef srpske diplomatije sutra će se u Londonu pridružiti razgovorima srpskog državnog vrha i britanskih zvaničnika. Narednog dana, u četvrtak, ministar će posetiti Strazbur kako bi u razgovorima sa poslanicima EP zatražio podršku za evropski proces Srbije. Kako je planirano, razgovaraće sa šefom Grupe socijalista i demokrata u EP Martinom Šulcom, kao i sa Viktorom Boštinarom, šefom poslaničke Grupe prijatelja Srbije u EP. U Strazburu će govoriti i pred Alijansom socijalista i demokrata u EP (inače drugoj po snazi) i to u funkciji predsednika resornog odbora za spoljne poslove DS-a.

Stefanović pozvao predsednike opština na razgovor
BEOGRAD – Šef pregovaračkog tima Srbije Borislav Stefanović pozvao je predsednike opstina na severu Kosova da u sredu dođu u Beograd na razgovore o administrativnim prelazima i drugim pitanjima o kojima se razgovara s prištinskim vlastima.
U emisiji televizije B92 u kojoj je bio zajedno sa predsednikom opštine Kosovska Mitrovica Krstimirom Pantićem, Stefanović je danas rekao da će na tom sastanku predsednici opština „konkretno čuti koje su opcije za naredni period”.
Upitan da li Srbija „mirno predaje Kosovo i Metohiju” primenom onoga što je sa Prištinom dogovoreno u Briselu, poput korišćenja registarskih tablica koje izda kosovska policija, Stefanović je odgovorio odrično.
„Srbi neće morati da imaju tablice sa oznakama KS ili RKS”, rekao je Stefanović i ponovio da je cilj Srbije očuvanje Kosova i Metohije u njenom sastavu i stvaranje uslova da Srbi u toj pokrajini ostanu u svojim kućama.
Predsednik opštine Kosovska Mitrovica Krstimir Pantić rekao je, međutim, da dogovor o registarskim tablicama podrazumeva da svi vlasnici vozila sa prebivalištem na Kosovu koriste tablice sa oznakama KS ili RKS.
Pantić je rekao da će doći na sastanak sa Stefanovićem u Beograd, ali je ukazao da smatra da su dogovori sa Prištinom o katastru, registarskim tablicama i matičnim knjigama „štetni za srpski narod i državu”.
Predsednik opštine Kosovska Mitrovica je istakao da Srbi na severu pokrajine neće prihvatiti albanske carinike na administrativnim prelazima.
Upitan šta će uraditi ako država postigne dogovor s Prištinom o upravljanju prelazima na kojem bi bili predstavnici Srbije, Euleksa i kosovskih vlasti, Pantić je rekao da će u slučaju potrebe podneti ostavku.
„Ako budem morao da biram... ja ću podneti ostavku i biti uz svoj narod na barikadama”, rekao je Pantić.

Gvozdenović: Đukanović se vraća
Od našeg stalnog dopisnika
Podgorica – Milo Đukanović ponovo će biti i formalno na nekoj od čelnih funkcija Crne Gore, a najverovatnije na mestu predsednika države. Politički direktor Demokratske partije socijalista (DPS) Branimir Gvozdenović saopštio je da ne treba isključiti potrebu ponovnog aktiviranja Mila Đukanovića na nekoj od državnih funkcija.
„Đukanović jeste jedan od stubova naše partijske snage, pa, ako dozvolite, i kadrovski kapacitet Crne Gore”, rekao je Gvozdenović. „U tom smislu ne treba isključiti nijedno rešenje koje bi, u konkretnim okolnostima, nalagalo potrebu ponovnog aktiviranja Đukanovića”, kazao je Gvozdenović.
Za sada, kako je to „Pobjedi” rekao Gozdenović, u DPS-u nije bilo razgovora na tu temu. O izjavama predsednika Crne Gore Filipa Vujanovića da nemali broj kritika stiže i od nekih ljudi iz DPS-a Gvozdenović je kazao da izjave Vujanovića nije doživio kao „poruke DPS-u ili njegovim ’delovima’”.
„U DPS-u postoje organi za diskusiju, postoji takva praksa koja podrazumeva raspravu, polemike. Sve van toga je personalna komunikacija, pa makar se odvijala između pojedinaca koji su članovi DPS-a”, ocenio je on.
Nakon stavova DPS-a o izjavama njegovog potpredsednika oglasila se koaliciona Socijaldemokratska partija (SDP) koja je poručila da Vujanović neće imati njenu podršku u slučaju ponovnog kandidovanja na mesto predsednika Crne Gore.
„Trenutno sam maksimalno posvećen onome što je moja dužnost predsednika Crne Gore, na koju sam izabran voljom građana, i u vremenu te posvećenosti ne razmišljam o bilo čemu što je moja profesionalna budućnost”, kazao je Vujanović novinarima.
A o najavi SDP-a da neće podržati njegovu eventualnu kandidaturu za novi mandat za predsednika, on je kazao: „O tome šta predsednik parlamenta Ranko Krivokapić i njegovi saradnici iz SDP-a misle o tome – imam mišljenje koje ću zadržati za sebe.”
Komentarišući demanti Krivokapića i osoba koje su prisustvovale „tajnoj večeri” kod predsednika Skupštine u vili Gorica, da je tada bio vređan, Vujanović je rekao da bi ga mnogo više radovalo da se iz njegovog intervjua komentarisalo ono što je kazao o „potrebi snažnijeg ekonomskog razvoja Crne Gore kroz potrebu da učinimo sve da se investicije u Crnoj Gori vrate na nivo na kome su bile, da se snažnije podrži preduzetništvo i da obezbedimo veći prihod našem budžetu kako bi se kvalitetnije servisirale sve budžetske obaveze”.
Vujanović je ponovio da je potrebno afirmisati i istinu iz istorije Crne Gore, posebno u onom delu „koji se očigledno i krio i drugačije prikazivao” i što crnogorska javnost nije dovoljno znala iz biografije Sekule Drljevića.
„Rekao sam ono što doživljavam i tamnom i neprijatnom istorijom Crne Gore i potrebom da se to ne krije jer se radi o čoveku koji je zaista pripadao onome što Crna Gora ne treba da krije i onome što Crna Gora ne može da osvetli”, rekao je crnogorski predsednik.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Školovanje lekara za biro
„Ne pravite cirkus od ovog skupa”, zavapio je u jednom trenutku ministar zdravlja, dr Zoran Stanković tokom subotnjeg susreta sa nezaposlenim zdravstvenim radnicima, koji su pristigli u beogradski Dom sindikata iz cele Srbije. Jer, nažalost, upravo se to dogodilo: u drugom delu skupa došlo je do nadvikivanje, ubacivanja u reč, stampeda za ministrom, prvo, na binu, a potom i na hodnik, gde je svako želeo ministru da iznese svoju pojedinačnu muku… Bio je to cirkus umesto konstruktivnog sastanka.
Ministar Stanković je, ipak, prvi ministar zdravlja, koji je pozvao nezaposlene zdravstvene radnike, da im „oči u oči” objasni trenutne mogućnosti za dobijanje posla, da im ulije realnu nadu… To je lep gest. Stanković je objasnio da sastanak nije ni „promocija njega kao ministra zdravlja ni marketinški potez pred izbore”. Ipak, nije odoleo da ne obećava: najavio je da će do 1. aprila naredne godine posao dobiti 200 lekara i 400 medicinskih sestara. Konkurs će biti raspisan do 15. marta, a dužina čekanja na posao, čulo se, biće jedan od kriterijuma, koji će se uzimati u obzir. U Ministarstvo zdravlja, inače, do sada je stiglo oko 2.400 prijava, gde se nezaposleni zdravstveni radnici žale da im za dobijanje radnog mesta traže mito od 2.000 do 10.000 evra, dok drugi preko kumovskih, rođačkih i političkih veza, dobijaju posao bez problema. 
Dežurni oponenti ministra Stankovića odmah su ceo događaj, a naročito obećanje da će pet procenata od sadašnjeg broja nezaposlenih u zdravstvu dobiti posao, proglasili prvoaprilskom šalom, uz pitanje, kako će Republički fond zdravstvenog osiguranja, u kome vlada hronična nestašica para, pronaći novac za novih 600 radnih mesta u zdravstvu. Stanković je obećao da će uraditi sve da prekine hiperprodukciju medicinskog osoblja, kao i da će zaposleni morati da se opredele za rad ili u privatnom ili u državnom sektoru.
E, to su već dva „sizifovska” kamena, jer svih ovih decenija masovne proizvodnje srpskih lekara za beli svet, niko od vlada i ministara zdravlja u njoj, nije uspeo da smanji broj od 2.000 novoupisanih studenata medicine svakog juna, što je ključni problem. Svaka čast dobrim namerama dr Stankovića, ali to je „vruć krompir”, kojeg nijedna vlast ne želi da se dotakne. Tako se i stiglo do današnjih 2.019 nezaposlenih lekara, a posao preko Nacionalne službe zapošljavanja u ovom času traže 14.853 osobe sa srednjom stručnom spremom, 1.220 stomatologa i 480 diplomiranih farmaceuta. 
Isto tako, nijedna vlast neće da se „meša u svoj posao”, pa da uputi nezaposlene lekare da, bar deo svog pripravničkog staža, odrade u gradovima u unutrašnjosti, gde lekara nema dovoljno. Svi bi da leče ljude u Beogradu. Ako to ne može, nezaposleni lekari su pre spremni da pakuju kofer i krenu da rade u malim rudarskim gradićima po Sloveniji ili fjordovima u Norveškoj, nego da pregledaju pacijente u manjim gradovima, sela da i ne spominjemo.

Počinje uređenje Akademskog parka
Obnova staza, stepeništa i ivičnjaka u Akademskom parku trebalo bi da počne danas. Za ovaj projekat izdvojeno je 15 miliona dinara. Ovom sanacijom nije obuhvaćeno uređivanje stepeništa ispod kapije od kovanog gvožđa i kamene ogradeprema Studentskom trgu.
– Do početka zime u Akademskom parku će se obnoviti površina od 4.800 kvadrata. Za ove radove dobili smo odobrenje Zavoda za zaštitu spomenika kulture i Zavoda za zaštitu prirode. Do marta će biti uređene zelene površine. Prošle godine završili smo dečije igralište, za tu namenu je izdvojeno oko šest miliona dinara. Lane je urađen i sistem poluatomatskog zalivanja travnjaka – objašnjava Slobodan Stanojević, direktor sektora za zajedničke poslove u „Zelenilu Beograd”.
Za sada nije u planu uređenje ograde u rokoko stilu, po kojoj je park prepoznatljiv, kao i dve kapije od kovanog gvožđa. Ne samo zato što je reč o zahtevnom i skupom projektu (u vreme gradnje, ograda i kapije koštale su sedam puta više nego sam park), već i zato što je za obnovu potrebno i posebno odobrenje Zavoda za zaštitu spomenika. Osimtoga, ograda se na nekim delovima nagnula, pa je potrebno da se o restauratorskim zahvatima izjasne i građevinski stručnjaci.
– Mi smo dali saglasnost da se urede staze, stepenište i ivičnjaci u samom parku, ali se stepeništa koja se nalaze ispod kapija od kovanog gvožđa neće sada raditi. Oni su deo celine vezane za monumentalnu ogradu – kaže Zoran Tucić, arhitekta – konzervator u Zavodu za zaštitu spomenika kulture.
Pre dve godine u Akademskom parku uređena je nova ograda na severnom kraju, posađene su sadnice i postavljene info table na srpskom i engleskom jeziku.
----------------------------------------------
Zaštićeno prirodno dobro
Mesto gde se danas nalazi Akademski park nekada je bilo tursko groblje, zatim Velika pijaca (do 1927) a 1929. godine podignuta je ograda po kojoj je park i danas prepoznatljiv. Projektant je bio arhitekta – urbanista Đorđe Kovalevski.Ova oaza, površine 1,4 hektara, od 2007. godine je zaštićeno prirodno dobro. U parku su spomenici Josifu Pančiću, Dositeju Obradoviću i Jovanu Cvijiću.
----------------------------------------------
Rimske terme ispod travnjaka
Pod delom travnjaka Akademskog parka, na severnoj strani, nalaze se ostaci rimskih termi, otkrivenih 1968. Tada je kopano ležište cisterne za mazut, za potrebe kotlarnice Gradskog komiteta Saveza komunista na Studentskom trgu. Arheolozi su prepoznali frigidarijum (prostorija sa hladnom vodom), lakonikum (odaja sa mlakom vodom) i kaldarijum (prostorija u kojoj se uživalo u dva bazena tople vode). Nađeni su i ostaci zidane peći. Kupatilo je bilo javno, a posećivali su ga i muškarci i žene.
Terme su sve do 1978. godine bile vidljive, a kako nije bilo novca za natkrivanje, urađena je konzervacija i ponovno zakopavanje.
– Rimske terme nećemo dirati. Radovi će obuhvatiti površinski sloj zemljišta, tako da nalazište neće biti ugroženo – ističe Stanojević.
Za sve koje interesuje epoha Singidunuma, nad rimskim kupatilom biće postavljene info table sa podacima o termama, čiji deo ispod Studentskog trga još nije istražen.

Volontiranje počiva na svesti, a ne na koristi
Na prvoj konferenciji o korporativnom volontiranju, održanoj u hotelu „Kontinental”, zaključeno je da je ova vrsta angažmana u Srbiji razvijena kod mladih i u nevladinom sektoru, a da je potrebno još mnogo truda da bi „uhvatila korene” među zaposlenima i starijim građanima. Korporativno volontiranje u Srbiji jedan je od novih oblika društveno odgovornog poslovanja. Reč je o angažovanju zaposlenih u radno vreme, a u organizaciji kompanije. 
– Mladi su veoma aktivni na ovom polju: rade bez novčane nadoknade, ali s uverenjem da će angažovanjem u struci prokrčiti put do stalnog zaposlenja. Međutim, suština volontiranja nije vezana za struku. Reč je o tome da ljudi imaju svest o tome da treba da pomognu u određenoj društvenoj oblasti, ne očekujući ikakvu nadoknadu za svoj angažman – rekao je Milan Krkobabić, zamenik gradonačelnika. 
Kako je podsetio, grad već duže vreme poziva kompanije da se jave i pomognu u radu narodnih kuhinja, domova za stare, dečjih boravaka... 
– Prostora za angažovanje ima na pretek, ali menadžeri i direktori velikih firmi u slobodno vreme na stoje za punktovima i dele hranu socijalno ugroženima. Lakše je oprati ruke posle uklanjanja lišća u parku nego se sresti sa ljudima u sirotištu, boravku za beskućnike, za stare– obratio se Krkobabić prisutnima, među kojima je bilo stotinak predstavnika domaćih i inostranih kompanija koje posluju u našoj zemlji. 
Rasim Ljajić, ministar rada i socijalne politike, kaže da u zemljama Evropske unije volontira između 92 i 94 miliona ljudi, a ova aktivnost učestvuje od 0,5 do 3,4 procenta u rastu bruto društvenog prihoda. U Srbiji su, kako je naglasio, registrovane svega 53 organizacije koje se bave organizovanjem volontiranja. 
U  zapadnoevropskim državama procenat starijih građana koji volontiraju premašuje 40 odsto, rekao je Ljajić, i dodao da u ovoj oblasti dobar primer može da bude Slovenija. 
– Postoje i slučajevi da zaposleni volontiraju, ali nikada nisu dobili dovoljan publicitet. Usvajanjem Zakona o volontiranju i Strategije o društveno odgovornom poslovanju stvoreni su okviri za delovanje, ali zbog loše informisanosti mali broj firmi se prijavljuje da volontira – kaže Ljajić i najavljuje da će 5. decembra biti završen akcioni plan o promociji volonterskih aktivnosti. 
----------------------------------------------
Primeri dobre prakse
Na konferenciji su govorili i Radmila Katić-Bukumirić, pomoćnik ministra rada i socijalne politike, Nebojša Atanacković, predsednik Unije poslodavaca, predstavnici Privredne komore Srbije i Beograda, nevladinih organizacija... Primere dobre prakse volontiranja predstavili su kompanija „Holcim”, „Erste banka”, NVO „Banka hrane”, Unicef i autori projekta „Očistimo Srbiju”.

„Susovci” ujedinjuju akademce u borbi za promene
Kao krovna organizacija četiri univerzitetske i 67 fakultetskih unija, Studentska unija Srbije (SUS) izrasla je na temeljima ljudskih prava, slobode udruživanja i ideji školovanja koje podstiče toleranciju, razumevanje i prijateljstvo. Ovi i drugi principi proklamovani u Povelji SUS-a okupili su studente koji ova načela propagiraju među mlađim kolegama. U organizaciji kažu da su otvoreni za akademce koji suprivrženi ovim idealima i spremni da se bore za reformu obrazovanja, poboljšanje studentskog standarda i razvoj tolerantnog društva.
– Od nastanka negujemo izvorni studentski sindikalizam. Borimo se za promene. Naš rad nije ograničen samo na fakultet. Želimo da stvorimo društvo bez nasilja. Putovanja, seminari, treninzi i kursevi samo su deo aktivnosti kojima članovi SUS-a nadograđuju svoje obrazovanje i šire sferu interesovanja – objašnjava Saša Mihajlović, član izvršnog odbora SUS-a.
Osim što učlanjenjem postaju aktivisti unije iz koje su nastajali studentski protesti, mirovne akcije i kampanje, pripadnici SUS-a mogu da pohađaju brojne seminare.
Studentska unija Srbije organizuje besplatne kurseve stranih jezika, pisanja radne biografije, treninge o menadžmentu i marketingu.
– Učestvujemo na međunarodnim seminarima, studentskim razmenama i praksama. Članovima obezbeđujemo učešće na velikim informatičkim konferencijama poput „Sinergije” i seminarima o e-biznisu. Imamo i projekat „1.000 praksi” kojim ćemo do kraja 2012. godine obezbediti rad u bar 50 kompanija za više od hiljadu studenata. Visokoškolcima je zanimljiv i „Trening za karijering”. Reč je o kompleksnom programu gde se ljudi upoznaju, pripremaju za prvi razgovor sa potencijalnim poslodavcem, uče kako da pišu projekte i prikupljaju sredstva za otvaranje sopstvene firme, kako da nastupaju u javnosti, da komuniciraju, uspostavljaju poslovne kontakte – kaže Mihajlović.
Članovi Studentske unije Srbije učestvuju na kongresima Evropske studentske unije, konferencijama mladih lidera... Organizuju „Međunarodni dan mladih”, sportske turnire, brojne humanitarne akcije pomoći deci bez roditelja ili sa smetnjama u razvoju, penzionerima... Učestvuju u radu studentskog parlamenta, promovisanju škole bez nasilja, razvoju „Bolonje” na fakultetima... Kako kaže Saša Mihajlović, samo nabrajanjem akcija mogla bi da se popuni novinska stranica, čak i formata „Politike”.
Lj. Perović
----------------------------------------------------------
Preduzetništvo se uči doživotno 
Pre tri godine SUS je osmislio „Nacionalnu strategiju doživotnog preduzetničkog učenja”. Program ne limitira učesnike po kriterijumu godina i obrazovanja. Brojne radionice i kursevi organizovani su za omladinu, ali i starije, ljude koji su ostali bez posla ili još nemaju dovoljno staža za penziju. Zainteresovani za učešće u ovom projektu, koji žele da uče o preduzetništvu i organizovanju posla ili da se edukuju u socijalnim temama, mogu da dođu u sedište SUS-a u Balkanskoj ulici ili da posete sajt www.sus.org.rs.     
-----------------------------------------------------------
Čime se SUS ponosi
–članstvom u Evropskoj studentskoj uniji (od 2000. godine)
– jedina su studentska organizacija koja je 2001. učestvovala u kampanji „Podrži reforme”
– aktivnim doprinosom izradi zakona o visokom obrazovanju i civilnoj vojnoj službi
– iznedrili su „Egzit”, „Bir fest” i projekat „Beograd”
– osnivači su regionalne studentske mreže „Jugoistočna inicijativa” i jedni od utemeljivača mreže nacionalnih studentskih organizacija zemalja jugoistočne Evrope
– jedina su sindikalna nacionalna studentska organizacija, a naredne godine obeležiće dve decenije od formiranja na Pravnom fakultetu
Sledećeg ponedeljka studentima predstavljamo AEGEE (Evropski studentski forum) koji okuplja više od 200 univerziteta. Cilj foruma je „Evropa bez granica” i univerzalno visoko obrazovanje dostupno svima.

U apoteku bez recepta
Niš – U sklopu projekta „Pružanje unapređenih usluga na lokalnom nivou – DILS“, koji se realizuje kreditom Svetske banke za razvoj, Ministarstvo zdravlja Srbije isporučilo je Domu zdravlja u Nišu najsavremeniju računarsku opremu. Projektom „Klinički put“, pored ostalog, omogućeno je da pacijent, nakon pregleda u Domu zdravlja, bez recepta uzme lek u apoteci. Kompjuterskim povezivanjem zdravstvenih ustanova sa farmaceutskim kućama pacijent treba samo da se pojavi na šalteru apoteke i kaže ime i prezime. Njegov recept je iz Doma zdravlja, u međuvremenu, elektronskim putem već stigao.
– Dobili smo 140 kompjutera, 70 štampača i 60 čitača kartica, čime rešavamo veliki problem komunikacije i međusobnog povezivanja službi u našem centralnom objektu sa 40 ambulanti i zdravstvenih stanica, koliko ima naša ustanova. Istovremeno ovom računarskom opremom uspostavljamo potpuno novi sistem rada u svim delovima zdravstvene zaštite, koji će najviše koristi doneti pacijentima. Zahvaljujući vrednoj opremi stvoreni su uslovi za kvalitetniji rad sa decom, starim i invalidnim licima i drugim ugroženim grupama na osnovu programa akreditovanih kod Zdravstvenog saveta Srbije. Počinje i stvaranje direktnih veza sa službama lokalne samouprave koje imaju nadležnosti u zdravstvenoj i socijalnoj zaštiti i sa potrebama osetljivih populacionih grupa – rekao nam je Milan Manojlović, direktor jedne od najvećih ustanova primarne zdravstvene zaštite u našoj zemlji.
Novom opremom biće lakše raditi na novim projektima i na izradi strateških planova i programa razvoja zdravstvene zaštite, kaže Manojlović i ističe:– Novi načini saradnje između našeg doma zdravlja i korisnika naših usluga, kao i veća motivisanost naših lekara, medicinskog i drugog osoblja znatno će unaprediti kvalitet usluga. Najbitnije je da će skraćivanjem administrativnih postupaka biti ušteđeno vreme posvećeno pacijentima. Na pragu smo realizacije takozvanog Kliničkog puta, da se zahvaljujući kompjuterizaciji naših službi sve – od dolaska pacijenta u našu ustanovu, pregleda, upućivanja specijalisti ili u laboratoriju, dobijanja analiza i rezultata dijagnostike, lekarskih recepata i svega drugog završi u najkraćem mogućem roku. S manje papirologije i bez gubljenja vremena, obezbediće se efikasniji rad i pružanje usluga korisnicima.
Niški Dom zdravlja zapošljava oko 1.400 lekara, medicinskih sestara i bolničara, a dnevno opslužuje oko 3.000 pacijenata. Novom informaciono-računarskom opremom biće poboljšana veza pacijenata sa lekarima preko Kol centra, a baza podataka, koja je počela odmah da se pravi, biće dostupna i organima koji kontrolišu protok novca i njegovo korišćenje.

Oslobodioci i četnici
Subotica – Obeležavanje 13. novembra, dana kada je 1918. godine, srpska vojska stigla u Suboticu, što je istovremeno označilo i kraj vladavine Austrougarske monarhije na ovom području i pripajanje Bačke, Banata i Srema Kraljevini Srbiji, ostalo je u senci gostiju koji su se nepozvani pojavili na svečanosti.
Desetak pripadnika četničkog Ravnogorskog pokreta  u tamnim uniformama, sa kokardama i crnim zastavama, pojavilo se kod Spomenika oslobodiocima, kao i na Železničkoj stanici gde je spomen-tabla povodom ulaska srpske vojske. Na njihovu pojavu jedini je burno reagovao Vladimir Večić, predsednik boračke organizacije koje je odbio da položi venac na spomenik tokom zvanične ceremonije.
– Bio sam ljut i smatram da ovo nije trebalo ovako organizovati jer mi i četnici ne možemo biti u istom košu, zato smo mi posebno položili vence. Smatram da su organizatori morali da reaguju na njihovu pojavu u paravojnim uniformama i sa kokardama, i zbog toga ću poslati protestno pismo organizatoru – kaže Večić za „Politiku”.
Milan Vukelić, predsednik Udruženja ratnih dobrovoljaca 1912–1918. i njihovih potomaka i poštovalaca, koje je zajedno sa Srpskim kulturnim centrom „Sveti Sava”, kao i Bunjevačkim kulturnim centrom, uz pomoć grada organizovao ovu svečanost, kaže da su bili zatečeni i da mu je žao što su četnici svojom pojavom zloupotrebili jednu važnu svečanost.
– Oni lično mi nisu smetali, već način na koji su se pojavili sa špalirom, uniformama, zastavama, zaklonivši sve ono što smo mi pripremili. Ne znam da li smo kao organizatori morali da reagujemo, uostalom nisu reagovali ni ljudi iz Srpskog i iz Bunjevačkog kulturnog centra, ni predstavnici grada – kaže nam Vukelić.
Nikola Babić iz Bunjevačkog nacionalnog saveta kaže da je znao da će doći četnici da ne bi došao na polaganje venaca:
Predsednik Srpskog kulturnog centra „Sveti Sava” Milan Marodić  kaže da četnike, kao pripadnike registrovane organizacije niko nije mogao da udalji. Uostalom, dodaje, Vojska Srbije se slikala sa njima.
Svečanom polaganju venaca na spomenik oslobodiocima palim u ratovima od 1912. do 1918. vence su položili i predstavnici grada, Slavko Parać, predsednik Skupštine i mr Suzana Dulić i Slobodan Čamprag, članovi Gradskog veća. Iz kabineta predsednika Skupštine i gradonačelnika stiglo je saopštenje u kojem se kaže da je prethodnih godina ova manifestacija bila zapostavljena, te da je grad pružio podršku kako bi bila dostojno obeležena. „Međutim, na poslednjoj manifestaciji, 13. novembra 2011. godine, pojavila se grupa lica pristiglih vozilima sa registracijama iz Sombora i Bačke Topole sa obeležjima i zastavama četničkog pokreta i svojim militarističkim nastupom uznemirila je građane. Na taj način bacili su senku na ono što jeste istorijska suština obeležavanja 13. novembra”, stoji u saopštenju i dodaje da se lokalna samouprava ograđuje od ovakvih pojava.
----------------------------------------------
Da proverim sa kim pričam
„Politika” je kontaktirala Borislava Čubrila, poverenika četničkog pokreta za Severnobački region koji se sa istomišljenicima pojavio u nedelju kod spomenika oslobodiocima.
– Mi dolazimo svake godine i idemo na sve manifestacije koje su vezane za četnike i ravnogorce – rekao nam je Čubrilo. Na pitanje kakve veze ima oslobođenje Subotice 1918. godine, kada ovde nije bilo četnika, sa njihovim pokretom, Čubrilo je prekinuo razgovor jer, kako je rekao, mora da proveri sa kim priča.

Beli anđeo stanovnik Firence
U Firenci, u bazilici Santa Kroče, ovog 29. novembra uveče dve stvari desiće se prvi put – pojedine kopije srpskih fresaka iz 13. i 14. veka dobiće prvi put svoje stalno izlagačko mesto u najvećoj franjevačkoj crkvi na svetu, koja će, prvi put, dobiti jednu takvu dugotrajnu postavku. 
Stanovnici ovog italijanskog grada neće, međutim, neke od najreprezentativnijih i najpoznatijih srpskih fresaka Mileševe, Sopoćana i Gračanice na dan otvaranja videti premijerno, jer se to već desilo. Posle putešestvija po Evropi od 2007. izložba „Srbija, zemlja fresaka” aprila ove godine bila je upriličena upravo u starom klaustru (unutrašnje dvorište sa kolonadama) bazilike Santa Kroče, kada je tokom dva meseca trajanja oborila sve rekorde posećenosti – 30.000 ljudi. To je, uz inicijativu Paole Vojnović, istoričarke umetnosti i predavača na univerzitetu „Sirakuza” u Firenci, bilo dovoljno da se na predlog franjevačkog bratstva i njihove crkvene opštine sedam kopija naših fresaka trajno preseli u Italiju, kaže mr Bojan Popović, upravnik Galerije fresaka i autor izložbe.
– Prostor klaustra bazilike u aprilu je prvi put korišćen kao izložbeni i to baš za naš projekat. Ispostavilo se da je to bio odličan potez. Njima se sve to veoma dopalo, pogotovo imajući u vidu da je interesovanje za ikone iz Rusije, Srbije i ostalih istočnih zemalja u poslednje vreme poraslo i kod katolika i kod protestanata. Preložili su uspostavljanje stalne postavke i mi smo to oberučke prihvatili. Jer ovu crkvu, jednu od glavnih u Firenci, u kojoj se nalaze grobovi Mikelanđela i Galileja, koju je gradio Arnolfo di Kambio, godišnje poseti milion, a celu Srbiju oko 700.000 posetilaca, priča Popović i dodaje:
– Vodili smo računa da kopije fresaka koje smo pozajmili na neodređeno vreme budu upravo one kojih imamo najviše u depou a koje, opet, jesu neke od najboljih. Jer, našu umetnost ovog, za nas, veoma važnog perioda treba predstaviti u najboljem svetlu. 
U posebnom, za njih određenom prostoru u sali pored klaustra, naći će se sledeće kopije u prirodnoj veličini: „Bogorodica iz Blagovesti” i „Mironosica na grobu Hristovom” („Beli anđeo”) iz Mileševe, dva motiva sa „Rođenja Hristovog” („Pastiri” i „Kupanje mladenaca”) i „Oplakivanje Ane Dondolo” iz Sopoćana i portret kralja Milutina i kraljice Simonide iz Gračanice. Prema rečima Popovića, ova izložba ukazuje i na snažne zajedničke korene i podudarnosti onovremenskih kultura Italije i Srbije. Kada je naša zemlja u pitanju, posebno tri manastira iz kojih potiču radovi na postavci, koja su pod zaštitom Uneska, Popović ističe:
– Umetnost Sopoćana karakteriše trodimenzionalnost postignuta putem strukture scene, dok je slikarstvo Mileševe jedno od poslednjih u kojima je primenjena modelacija nastala na osnovu izrade portreta u poznom rimskom carstvu. Narativni stil nastaje kao nov u 14. veku i može se videti u Gračanici. Ukupno posmatrano, reč je o pokazateljima izuzetne vrednosti srpske srednjovekovne umetnosti nastale i razvijene u vizantijskoj sferi.
Katalog za ovu stalnu postavku štampaće domaćini i to na italijanskom jeziku. Na nama je da dalje odlučimo, ako se izložba u Firenci zaista zadrži godinama, da li ćemo nešto da dodajemo i time je unapređujemo. Jer, postavka ima šansu da bude jedna od najposećenijih naših izložbi u inostranstvu, kao što je to nekada bila izložba na kojoj je 1950. godine predstavljena srednjovekovna umetnost na prostoru Jugoslavije, kada su najveće interesovanje izazvale upravo freske i stećci.

U Aleji velikana sahranjen Petar Kralj
Petar Kralj, jedan od naših najvećih glumaca koje smo imali, sahranjen je na beogradskom Novom groblju u Aleji velikana, u prisustvu velikog broja kolega, prijatelja, poštovalaca njegove glume, građana. Sahrani je prisustvovao i Boris Tadić, predsednik Srbije i mnogi iz političkog, javnog i kulturnog života naše zemlje.
Opelo je služio Radovan Bigović, dekan Teološkog fakulteta, a kovčeg je iznet uz zvuke trube i pesme „Svilen konac”. Protojerej Bigović je održao oproštajni govor, istakavši da je tron na kojem je sedeo čudesni Kralj upražnjen, ali ovo nije njegov kraj, već kapija kojom ulazi u novi život, u naručje darodavca života, na večnu pozornicu. Na samom grobu, nakon crkvenog obreda, braća Teofilovići otpevala su „Ti bi hteo pesmom da ti kažem”.
Komemorativni skup povodom smrti Petra Kralja, održan je u prepunom Ateljeu 212, kući na čijoj sceni je odigrao veliki broj pozorišnih uloga. Porodica, prijatelji, ljubitelji umetnosti Petra Kralja došli su da se oproste od ovog dobrog čoveka, izuzetnog glumca, brižnog oca i supruga. Nikada scena Ateljea 212 i velika pozorišna porodica, kojoj je Pera Kralj svim srcem pripadao, nisu bili tužniji. U Atelje 212 proteklih dana stiglo je na stotine telegrama, rekao je upravnik Kokan Mladenović.
„Teško je poverovati”, napisao je glumac Svetozar Cvetković, „da dragog Pere više nema među nama.” Dok je Nenad Ćirić zapisao: „Od danas je nebo bogatije za jednog anđela”.
– Dragi Petre, rodio si se sa čistim plavim očima zagledan u svet, od koga si detinje očekivao da te zagrli kao majka, reči su Svetlane Bojković, kojima je počela sećanje na svog prijatelja i kolegu, i dodala:
– Dragi moj druže. Mogla bih dugo da govorim o onome što nisam stigla za ovih 40 godina zajedničkog rada i druženja. Nisam ti nikada rekla koliko sam od tebe naučila i o životu, i o glumi. Svojim postojanjem podsetio si nas na plemenitost, lepotu, ljubav, skromnost, vrednoću, tolerantnost, snagu, izdržljivost.
Gorica Popović, koja je mnoge scenske zgode i nezgode tokom dugih godina zajedničkog rada delila se Petrom Kraljem, primetila je:
– Izvesno je, nećeš nas dočekati ujutro naslonjen na šank, ćutljiv, kobajagi nešto ljut i mrk. Kada ga pozdravim: Zdravo Perice, moja merice, osmehne se. Petar je bio za sve nas mera stvari. Mera našeg zanata i umetnosti. Naš pehar mudrosti, riznica, trebalo je samo da otvoriš srce i svemu ćeš se naučiti od Petra: skromnosti, predanosti, viteštvu, ljubavi za ljude. Naučićeš se toleranciji, blagosti, gospodstvu, odgovornosti prema onome što radimo i veri da to ima smisla.
Tokom proteklih godina Pera se pred nama, kako je naglasio Ljubomir Simović, pojavljivao kao Maksim Crnojević, Hamlet, Ujka Vanja, Tola Manojlović, Doktor Šuster, Sizif... 
– Godinama sam bio njegova publika, a jedne nezaboravne oktobarske večeri pre skoro četiri decenije, kada nas je Kralj kraljevski počastio ulogom Skitnice u „Čudu u šarganu” imao sam sreću da postanem i njegov pisac. Svi znaju da je Petar Kralj kao glumac ostvario impresivno delo, da je na sceni, kako se to školskim jezikom kaže stvorio čitavu galeriju živopisnih likova, ali malo ko zna da je isto tako dobro umeo da piše. Kao glumac Kralj je opravdao svoje prezime, a čitajući ono što je povremeno pisao mogu da kažem da se pisanju posvetio onoliko koliko je posvetio glumi, opravdao bi ga i kao pisac, rekao je Simović. Dok je Vida Ognjenović kazala:

Sa komemoracije u Ateljeu 212
– Kako svaka reč o Petru Kralju danas zvuči beznadežno! Nema njega da u dva poteza diskretno odigra našu tugu, ili da je iskaže stihovima u koje je kazujući ih upisivao sopstveno biće. Petar Kralj je superlativ za svaku izuzetnu ljudsku osobinu. Plemenit, duboko osećajan, a dečački stidljiv, skroman, ranjiv, inteligencije oštre kao žilet, a suzdržan i zatajen doneo je na scenu toplu humanu poetiku slabosti, intelektualnog usijanja, blagost patnje.
Dušan Kovačević je uz ostalo, rekao: „Kada sretnete Peru Kralja, jednog od najvećih srpskih glumaca i kažete mu da je sinoć odigrao još jednu sjajnu ulogu, on se zbuni, malo zacrveni, odmahne rukom i lepo vidite stid ga je da se o njemu priča”.
Od Kralja su se oprostili na komemoraciji i Tihomir Stanić, Konstantin Kostjukov, Aleksandar Stojković, Jovan Ćirilov, Milena Pavlović, ali i novinar Aleksandra Lukić, dekorater Đoka Milovanov, slikar Ljubisav Milunović, kao i frulaš Bora Dugić i mali orkestar koji je svirao muziku iz monodrame „Živeo život Tola Manojlović”.

Šoškić: Sprečićemo banke da povuku kapital
Narodna banka Srbije (NBS) prati dešavanja u svim bankama i precizno evidentira kretanje novca i za sada nema zabrinjavajućih pojava. Ukoliko bi destabilizacija sa međunarodnog finansijskog tržišta počela da se preliva u naš sistem, NBS ima mere koje bi u tom slučaju primenila, rekao je juče Dejan Šoškić, guverner centralne banke povodom eventualnog prelivanja krize iz zemalja evrozone.
– Ukoliko matične banke u inostranstvu pokušaju da jačaju kapital na račun svojih „kuća” kod nas, a verujemo da ta vrsta rizika nije visoka, imamo dobre mere zaštite, kao što su solidna kapitalizacija banaka, veća rezervacija za potencijalne gubitke, likvidnost – rekao je guverner. On je napomenuo da je uticaj banaka, čije su matice u Grčkoj, relativno ograničen i čini 16 odsto aktive ukupnog bankarskog sistema Srbije i nešto ispod 18 odsto depozita.
Inače, centralna banka procenjuje da će u sledećoj godini rast bruto domaćeg proizvoda biti 1,5 odsto. Guverner je ocenio da je smanjenje prognoze rasta za iduću godinu u velikoj meri zasnovano na očekivanim manjim stopama rasta u zemljama EU, koje su najveći trgovinski partneri Srbije usled ekonomske krize, pre svega Italiji i Nemačkoj. Po Šoškiću i MMF ima slična očekivanja o vrednosti BDP-a u narednoj godini. Za ovu godinu procenjuje se da će rast BDP-a biti oko dva odsto.
Guverner i u narednom periodu očekuje pad inflacije, i to ne samo u narednih mesec-dva, već i početkom naredne godine. On je podsetio da je inflacija bila najveća u aprilu, kada je iznosila 14,7 dok je u oktobru pala na 8,7 odsto.
– Kreditna aktivnost banaka je i dalje pozitivna, ali sa opadajućim trendom. Krediti su pratili raspoloživost sredstava u budžetu namenjenih za subvencionisane zajmove i kako su se ta sredstva potrošila, kreditna aktivnost je jenjavala – rekao je Šoškić.
Odgovarajući na primedbe da je povećanje učešća za stambene kredite uticalo na pad prodaje stanova, on je rekao da nije bilo zvaničnih poziva iz Vlade da se razgovara na tu temu.
– Prirodno je u recesiji i smanjenoj ekonomskoj aktivnosti, kada imate rast nezaposlenosti da se ljudi ne opredeljuju tako lako da kupuju tako važne i skupe stvari, kao što su nekretnine – rekao je Šoškić uz ocenu da rešenja koja bi trebalo tražiti za tu oblast nisu u domenu regulative NBS, koja „svojim odlukama ne može podstaći građane da kupuju ovu ili onu robu ili nekretnine, jer mi moramo da vodimo računa o finansijskoj stabilnosti sistema”.
J. Rabrenović
----------------------------------------------
Plate pod lupu
Plate rukovodstva centralne banke u poređenju sa primanjima rukovodstva finansijskih institucija u našoj zemlji višestruko su niža i trebalo bi ih posmatrati u tom kontekstu, rekao je Šoškić, podsećajući da NBS nije budžetski korisnik, ima nezavisne izvore finansiranja, a principi za određivanje plata rukovodstva određeni su još 2003. godine i postavio ih je Savet NBS.
– Kada se govori o platama rukovodstva NBS, trebalo bi imati u vidu i kolika su primanja rukovodstva u javnim preduzećima, agencijama i finansijskim institucijama u državnom vlasništvu, čija rukovodstva imaju veće zarade. Nemamo ništa protiv da se čitav taj sistem stavi pod lupu i dodatno uredi – rekao je guverner i dodao da su plate u NBS ispod prosečnih plata u centralnim bankama nekih od susednih zemalja, kao što su Bosna i Hercegovina, Crna Gora, Makedonija.
Prema njegovim rečima, plate su na tom nivou da „mi uprkos tome što znamo da su više od proseka u našoj zemlji, vrlo često imamo problem da zadržimo mlade kvalitetne ljude koji ponekad iz NBS odlaze u privatni sektor”.
– Ako se smatra da je sazrelo vreme da se ti principi ponovo sagledaju, mi nemamo ništa protiv toga – rekao je guverner. Pojedini mediji pisali su proteklih dana da guverner Šoškić ima platu od 663.719 dinara, kao i da je u proteklim mesecima više puta povećavana.
----------------------------------------------
Smanjene devizne rezerve NBS
Devizne rezerve Narodne banke Srbije smanjene su u oktobru za 86 miliona evra i na kraju tog meseca iznosile su 11,27 milijardi evra, navedeno je u jučerašnjem saopštenju centralne banke. Tome je najviše doprinelo izmirenje obaveza prema inokreditorima na osnovu čega je iz deviznih rezervi isplaćeno 63,6 miliona evra. Istovremeno banke su po osnovu obavezne devizne rezerve povukle neto 50,2 miliona evra. Tokom oktobra ostvareni su prilivi po osnovu korišćenja kredita u iznosu od 78,5 miliona evra.
Neto devizne rezerve, odnosno rezerve umanjene za devizna sredstva banaka po osnovu obavezne rezerve, kao i sredstva povučena od MMF-a krajem oktobra iznosile su 6,58 milijardi evra. Takav nivo deviznih rezervi obezbeđuje pokrivenost novčane mase (M-1) od 443 odsto, kratkoročnog duga u iznosu od 1.314 odsto i istovremeno pokriva više od osam meseci uvoza robe i usluga.
Obim realizovane trgovine devizama na međubankarskom deviznom tržištu u oktobru iznosio je 1,26 milijardi evra, što je za 846,2 miliona evra manje nego u prethodnom mesecu. Od početka godine u međubankarskoj trgovini realizovano je ukupno 16,3 milijarde evra. U oktobru je zabeležena nominalno jačanje dinara u odnosu na evro od 0,7 odsto, a NBS nije intervenisala na međubankarskom deviznom tržištu.
Tanjug

Srbija traži jeftiniji dotok gasa preko Mađarske
Javno preduzeće „Srbijagas” moglo bi u narednih mesec i po dana da reši pitanje cene transporta gasa preko Mađarske, koja je šest puta veća za Srbiju nego za bilo koju drugu zemlju u okruženju i kreće se oko 30 dolara za 1.000 kubika, potvrdio je juče za „Politiku” Dušan Bajatović, generalni direktor „Srbijagasa”.
Ukoliko se u naredne tri do četiri nedelje ovo pitanje, o kome se već razgovara s Mađarima, ne bi rešilo na obostranu korist, „Srbijagas” će biti prinuđen da pomoć potraži na Međunarodnom sudu pravde u Strazburu, jer nema osnova da se transport preko ovog severnog suseda već godinama Srbiji naplaćuje toliko skupo, objašnjava prvi čovek „Srbijagasa”.
– Uspešnim završetkom razgovora s Mađarskom cena gasa bi i za krajnjeg potrošača bila niža, ali bi i „Srbijagas” jeftinije dobijao plavi energent koji stiže iz Rusije. Ovo pitanje je moglo biti rešeno i ranije da ga je neko pokrenuo – kaže Bajatović.
Upitan šta je razlog posete Alekseja Milera, šefa „Gasproma”, koji bi u ponedeljak trebalo da dođe u Beograd, Bajatović kaže – „sve aktuelne energetske teme”.
Gradnja gasovoda „Južni tok”, čija bi ćerka firma uskoro trebalo da bude registrovana u Srbiji, kao i početak projektovanja ovog gasovoda. – Tu se, dakle, ne misli na studiju izvodljivosti gasovoda „Južni tok”, koju je Srbija prva završila i predala „Gaspromu”, već na konkretan projekat koji će „Srbijagas” raditi zahvaljujući i tome što je deo para obezbeđen uz pomoć vlade – kaže Bajatović.
S prvim čovekom ruskog „Gasproma” će se razgovarati i o podzemnom skladištu gasa „Banatski Dvor”, u koji se utiskuje komercijalni gas. Iz njega bi ove zime biti povučene izvesne količine plavog goriva,  ukoliko za tim bude bilo potrebe. U ovoj, prvoj, fazi „Banatskog Dvora” biće utisnuto 450 miliona kubika gasa.
Predmet razgovora biće i gradnja gasnih elektrana koje će, kako kaže Bajatović, imati smisla samo ukoliko izvori dotoka gasa budu sigurni i isplativi. Poseta Milera biće iskorišćena i za zaključivanje dugoročnog ugovora kojim će se ponovo izbeći plaćanje penala „Gaspromu” ukoliko se dogodi da Srbija ne povuče najavljene količine gasa. Tu privilegiju je, kaže, Srbija i do sada jedina imala.
Pokušaće se da se kroz razgovor s čelnikom „Gasproma” dogovori da se cena gasa ubuduće određuje nešto drugačije, što bi moglo dovesti  pojeftinjenje gasa.
– Cena bi mogla biti osetnije niža. To ne znači drastično pojeftinjenje, ali bi mogla biti dogovorena nešto povoljnija cena – objašnjava Bajatović. On ističe da je ponovo aktivirano preduzeće „Progresgastrejding” preko kog se  devedesetih godina uvozio gas u Srbiju, a koje bi sada moglo da se bavi izvozom smrznutog povrća i sušenog voća. Razgovaraće se i o „Sogazu” (zajedničkoj kompaniji „Gasproma” i „Srbijagasa”), za osiguranje u Srbiji, koja čeka saglasnost NBS za početak rada.
Poseta Milera mogla bi biti iskorišćena i za razgovor o vraćanju udela koji je Srbija imala u „Jugorosgasu”, odnosno o ceni po kojoj bi 25 odsto kapitala u ovom ćerki firmi „Gasproma” mogao da se otkupi.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

„Planum” očekuje posao u Angoli vredan milijardu dolara
Zemunski „Planum” i još nekoliko domaćih firmi, koje bi ga pratile, imaju veoma izglednu šansu da im država Angola poveri poslove vredne više od milijardu dolara. Reč je o izgradnji vojne bolnice, fabrike namenske industrije i rekonstrukciji vojne baze, koju je „Planum” sagradio pre 25 godina.
– Pre mesec dana, tokom posete ministra Dragana Šutanovca toj zemlji, potpisan je sporazum. Njihova tehnička ekipa je pre nekoliko dana stigla u Srbiju da utvrdi šta od svega o čemu je razgovarano može da poveri našim firma. Planirano je da vojni ministar Angole u decembru dođe u Srbiju kada bi bili potpisani ugovori – najavljuje za „Politiku” Ratomir Todorović, direktor „Planuma”.
Naš sagovornik kaže da bi „Jugoimport” SDPR i „Planum” bili nosioci posla.
– Njihova želja je da sve ide preko „Planumove” firme registrovane u Angoli. Ona tamo uspešno posluje više od deset godina i trenutno gradi puteve u unutrašnjosti te zemlje – objašnjava Todorović.
S obzirom na to da se „Planum” bavi niskogradnjom, visokogradnja bi bila poverena preduzeću „Ratko Mitrović” i još nekim građevinskim firmama i preduzećima specijalizovanim za namensku industriju.
Todorović kaže se ovaj angažman nije desio preko noći. „Planum” je o ovom poslu pregovarao duže od godinu dana.
– Angolsko tržište je u ekspanziji. Tamo su u velikim broju došle kompanije iz Brazila, Portugalije, Kine. Ali su naše firme nedovoljno uključene. Smatrali smo da treba iskoristiti ovu šansu – ističe Todorović.
On napominje da sve neće ići glatko, jer nijedna banka u našoj zemlji nije spremna da pruži garancije građevincima. Zato su pozvali državu da se uključi i stane iza njih.
– Pošto u svojoj zemlji ne možemo da dođemo do većeg obima posla zbog stranih firmi, koje nude damping cene, mi moramo da tražimo posao u inostranstvu – kaže Todorović.

Krijumčarima ljudi preti i do deset godina zatvora
U medijskim izveštajima, skoro svakodnevno, jedna od glavnih vesti je i informacija o tome koliko je ljudi otkriveno u pokušaju ilegalnog prelaska državne granice ili je naknadno zatečeno presretanjem vozila na srpskim putevima. Na desetine ljudi, mahom iz Avganistana, Pakistana, Palestine, Alžira i Libije, tiska se u šupljinama autobusa, duplom dnu kamiona ili iza zadnjeg sedišta kombi vozila prilikom pokušaja prelaska iz Srbije ka zemljama centralne Evrope. 
Prethodnog vikenda carinici su, tokom vanredne kontrole na delu autoputa između Vranja i Niša, u Grdeličkoj klisuri, otkrili 33 ilegalna putnika u kombiju beogradske registracije. Vozač kombija je uhapšen. Početkom meseca, podsetimo, policija je uhapsili dva srpska državljanina, na naplatnoj rampi Bubanj potok. Prilikom kontrole kamiona, u prikolici je otkriveno 65 državljana Avganistana i devet državljana Pakistana, koji nisu posedovali putne isprave, niti drugi dokument o identitetu. 
Protiv ovih prevoznika, koji najčešće bivaju procesuirani, budući da se do organizatora krijumčarenja ljudi teško i dolazi, policija podnosi krivične prijave za nedozvoljen prelaz državne granice i krijumčarenje ljudi. Posle hapšenja oni svoj iskaz daju pred nadležnim istražnim sudijom, koji odlučuje o njihovom pritvoru.
Za ovo krivično delo, prema Krivičnom zakonu Srbije, u situacijama kada ga je učinila organizovana kriminalna grupa i na način na koji se ugrožava život ili zdravlje ljudi ili se krijumčari veći broj osoba, predviđena je kazna od jedne do deset godina zatvora. 
Sa druge strane, protiv ilegalnih migranata policija podnosi prekršajne prijave zbog nedozvoljenog prelaska državne granice. Najčešće im se izriču novčane kazne u iznosu od 7.000 do 10.000 dinara, koje se zbog nemogućnosti da ih plate, uglavnom zamenjuju odgovarajućim zatvorskim kaznama. Pored toga, ilegalnim migrantima sud izriče i zaštitnu meru, po kojoj u datom roku moraju da napuste teritoriju Srbije. 
Stranci nepoznatog identiteta, oni koji su zatečeni u ilegalnom prelasku granice, oni koji su ilegalno ušli u Srbiju pa zatečeni u ilegalnom prelasku iz naše zemlje, kao i stranci bez putnih isprava smeštaju se u Prihvatilište za strance u Padinskoj Skeli. Njihov boravak u prihvatilištu traje do prinudnog udaljenja, a najduže do 90 dana. Svakom ko boravi u prihvatilištu je omogućeno da kontaktira sa diplomatsko-konzularnim predstavništvom svoje zemlje u Srbiji. 
Grupa stranaca nakon izricanja mere, uglavnom samostalno napušta teritoriju Srbije, a određeni broj se organizovano vraća u zemlju porekla. 
Podsetimo, srpska policija je samo od početka ove godine otkrila više od 5.500 stranih državljana u pokušaju ilegalnog prelaska preko naše zemlje sa teritorije Makedonije i KiM.

Dugove će uskoro naplaćivati profesionalni izvršitelji
Privatni izvršitelji koji će početi s radom u aprilu iduće godine trebalo bi da ubrzaju postupak izvršenja i vrate poverenje investitora i poverilaca u pravosudni sistem Srbije, zahvaljujući svom profesionalnom odnosu prema poslu i visokom nivou obrazovanja. U intervjuu za Tanjug, privatni izvršitelj iz Bugarske i konsultant USAID Projekta za bolje uslove poslovanja Katalin Popov je istakao da su ključne prednosti uvođenja sistema profesionalnih izvršitelja pre svega njihov transparentan rad, koji će, pored nadležnih organa, moći pomno da prate i mediji. „Ministarstvo pravde, komore, sudovi, poreski organi, Agencija za zaštitu ličnih podataka, svi oni vrše striktnu, doslednu i kontinuiranu kontrolu. Ne treba zaboraviti ni ulogu medija koji pomno prate rad profesionalnih izvršitelja i reaguju kada primete nedoslednost u njihovom radu”, naglasio je Popov.
Pored toga, kako je naveo, profesionalni izvršitelji su mnogo pouzdaniji i požrtvovaniji od sudskih, kako prema poveriocu i dužniku, tako i prema sudovima i Ministarstvu pravde, jer ih javnost doživljava kao profesionalce koji su na istoj strani i tu su da zastupaju interes klijenata.
To se za državne izvršitelje ne može reći, jer predstavljaju deo „glomaznog državnog aparata”, ukazao je Popov. On smatra da su profesionalni izvršitelji poput „privrednika”, jer je njihov rad regulisan jasnim zakonskim okvirom. „Vlada određuje visinu naknada za usluge koje poverilac plaća profesionalnim izvršiteljima i umesto da su dodatni trošak javnog budžeta, oni predstavljaju upravo deo društva koji puni budžet kroz plaćanje raznih poreza, doprinosa za socijalnu zaštitu i drugo”, naglasio je Popov.
Shodno iskustvima u Bugarskoj, Popov je ukazao da su profesionalni izvršitelji znatno uspešniji u svom radu jer tri puta brže dolaze do izvršenja od državnih, odnosno sudskih izvršitelja, što „olakšava tok kapitala koji doprinosi ekonomskom rastu”.
Dok će prema rešenjima Zakona o izvršenju i obezbeđenju, koji je u Srbiji počeo da se primenjuje u septembru, privatni izvršitelji deliti nadležnost sa sudskim – koji će i dalje sprovoditi izvršenja u porodičnim i radnim sporovima, Popov je ukazao da u Bugarskoj i Rumuniji državni i profesionalni izvršitelji imaju ista ovlašćenja. Što se tiče rezultata rada privatnih izvršitelja u državama gde sistem profesionalnog izvršenja već postoji, prema rečima Popova, jedina zemlja koja tvrdi da državni izvršitelji rade bolje od profesionalnih je Gruzija. „Sve ostale zemlje, poput Makedonije, Rumunije, Češke, Poljske, Mađarske, Estonije, Litvanije i Bugarske, su generalno zadovoljne njihovim radom, iako mesta za poboljšanje rada svakako i dalje ima”, kazao je on i dodao da u nekim zemljama, čak, nema državnih izvršitelja, već su za to zaduženi sudski organi.
Primera radi, tokom 2010. godine u Bugarskoj su profesionalni izvršitelji obradili 114.000 slučajeva, prikupivši 260 miliona evra, dok su državni izvršitelji u istom periodu obradili 23.000 slučajeva i prikupili 30 miliona evra, naveo je i Popov, dodavši da ti podaci jasno ilustruju prednosti rada profesionalnih izvršitelja.
Prema najavama iz Ministarstva pravde Srbije, privatni izvršitelji počeće sa radom u aprilu iduće godine. Na tu funkciju biće imenovani kandidati - diplomirani pravnici sa višegodišnjim iskustvom koji polože stručni ispit koji će se polagati 23. decembra.

Niski start
Počela je predizborna kampanja i antikampanja, rat plakatama i rat saopštenjima, rat deklaracijama i belim knjigama. Optužbe pršte na sve strane. Unutar vlade i unutar opozicije. Počela su hapšenja, a izgleda da će ih biti još. Jedni se nadaju da će na vlast, dugi strahuju da će u zatvor.
Zato će svi na izbore: partije, koalicije, pokreti, sindikati, privrednici, udruženja građana i pojedinci. Svi su zauzeli niski start. Konuzin je ,,pucnjem” u Nišu označio početak kampanje. On bi hteo da bude Montgomeri. Svojevremeno je predsednik stranke na čijoj trogodišnjici se čuo pucanj, sa mesta predsednika Skupštine Srbije poželeo da Srbija bude ruska gubernija. Majka Rusija mu je zahvalila. Ko će s kim ili ko će s čim pred građane?
Na sreću ili nažalost, svi su bili na vlasti. Znamo se. Blago nama sa njima. Počeli su da puštaju probne balone predizbornih saveza, koalicija i kombinacija. Marketinški stručnjaci im poručuju: „Frikombinujte”!
Jedni pozivaju da se za njih glasa, drugi da se uopšte ne glasa, odnosno da se prekriže listići. Jedni pozivaju da se odreknemo Kosova „koje nemamo”, a drugi da odustanemo od Evrope „koju teško možemo da imamo”.
Odricanje i naricanje mu dođu kao politički koncepti. Građanima Srbije nudi se izdaja i veleizdaja – bez Kosova ili bez Evrope. Nestrpljenje koje je obuzeto željom dolaska na vlast nema cenu. Na vlast ili u penziju. Za njih je bolje i jedan dan na vlasti nego ceo život u opoziciji. Treba ih razumeti. Motivi su veliki. Interesi su još veći. Srbija je „kuća na prodaju” ili „kuća na promaji”.
Isporučili smo generale vojske i policije, šefove države i vlade, sada je na redu Kosovo. Šta je sledeće? Ovo je tek kandidatura, do članstva ima vremena. Mi (ne)znamo sudbu i sve što nas čeka. Vuk je napravio preokret! Vuk Drašković, iako su to mnogi očekivali od Vuka Jeremića. Boris i Čeda vrše rokadu. Daj mi Vuka, nudim ti Preokret! Odgovor je – zadrži Vuka, odbijam Preokret.
Vučić je objavio kandidaturu za gradonačelnika Beograda. Milan Krkobabić, porodični podmladak PUPS-a, „duboko grlo” je Beogradgejta. To se zove „samo razmenjivanje mišljenja o raznim temama”. Nikolić je već Pastoru, Ugljaninu i Ljajiću ponudio ministarska mesta. Mrkonjiću nije. Bar ne javno. Mrka se već izjasnio. Bolja je bila vlada Mirka Marjanovića nego Mirka Cvetkovića.
Sećate li se da je u toj vladi Nikolić bio potpredsednik, a Vučić ministar informisanja. Rasim Ljajić nas plaši da više neće biti ministar. U zakonu o vladi se menja prvi član: „Tomica i Rasim (ni)su ministri u svim vladama”. Ljajića bar ne dovode u vezu sa uvozom vakcina.
Saradnja sa Hagom je završena, a Novi Pazar je u prvoj ligi. Čeda i Čanak su pustili bradu. Sa Draškovićem i Koraćem imaju i drugih sličnosti, a pre svega, evroatlantske integracije. Da li će se na izborima odlučivati na osnovu programa, koji su i naprednjaci konačno objavili, po proglasu LDP-a ili po statutu SPO-a, po deklaraciji o Kosovu ili po statusu kandidata, po ambasadorima ili po tajkunima, po spoljnim evaluatorima ili domaćim implementatorima?
U Srbiji se neizostavno pred izbore osnivaju i nove stranke. To je kao kada imate zakazanu izložbu slika i tek tada počnete da slikate. Ishod je krajnje neizvestan. Oni više vole umetnost u sebi, nego sebe u umetnosti. Ko su re-kreativci?
Osnovan je Socijaldemokratski savez, koji nastupa sa sloganom „Jedini izbor”. Poslednji put su u politici bili sa sloganom „Crna ovca”. Pokret poljoprivrednika i privrednika „Bogata Srbija” Zaharija Trnavčevića izlazi samostalno na izbore. On sa svojih 85 godina ozbiljno ugrožava poziciju Krkobabića.
Osnovan je i Radničko-seljački savez. Njihov slogan mogao bi da glasi – Proleteri svih zemalja, uozbiljite se! Dveri su nakon porodične šetnje prebilbordovali Srbiju. Pokret privrednika je izašao na političku berzu nudeći podršku u zamenu za ministarsko mesto. UPS! URS! Sindikati se još nećkaju.
U preraspodeli tajkuna SNS se opredelio za Karića ili obrnuto, ali i sa Bekom smo ih viđali u bolnici. Grujić koordinira Pokretom privrednika, a Todorović (,,Todor”) sa njim je, ali honorarno savetuje i potpredsednicu Vlade Srbije. On i Panić su viđeni kod Dinkića na konvenciji, Drakulić okuplja seljake, radnike i poštenu inteligenciju, dok Mišković, po običaju, samo ćuti. ,,Novi fosili” ponovo u Beogradu pevaju: „Šuti, samo šuti, moj dječače plavi”. Mlađa je sa Kikijem iz „Pilota” otpevao: „Svet je lep kada sanjamo”. Šta li spremaju „Idoli”?
Bez obzira na predizborne pripreme, tek nakon 9. decembra kada se Savet ministara EU izjasni o preporuci EK o kandidaturi Srbije, saznaćemo kada će biti izbori i predizborna „šutnja”. Do tada, ostaje nam da živimo sa balvanima ili da ih uklonimo, sa Kosova ili sa političke scene Srbije.

U Srbiji 350.000 stanovnika manje
Broj stanovnika u Srbiji manji je za nešto više od 350.000 ljudi, izjavio je juče za „Politiku” Dragan Vukmirović, direktor Republičkog zavoda za statistiku. Iako se do sada licitiralo sa podatkom da Srbija ima između 200.000 i 300.000 stanovnika manje, crne slutnje su se obistinile u još gorem obliku: u Srbiji bez Kosova i Metohije, gde popis nije sproveden, nema više od 7.150.000 građana.
Za vreme popisa, od 1. do 15. oktobra, ispunjeno je 7.524.164 popisnica, ali veliki broj ljudi popisan je dva puta, pre svega studenti i zaposleni van mesta stanovanja. Preliminarni rezultati popisa biće objavljeni danas, a reč je o podacima o broju stanovnika, stanova, domaćinstava i državljana koji borave u inostranstvu. 
Konačni rezultati biće objavljivani „u talasima”, od druge polovine 2012. godine do kraja 2013. godine. Tada će se znati činjenice o nacionalnosti, veroispovesti, maternjem jeziku, starosnoj strukturi stanovništva, obrazovanju, prosečnoj veličini stana, izvorima prihoda, pa čak i broju beskućnika.
Statističari su već upozorili da postoje ispražnjena naselja u Srbiji, kao i na činjenicu da očekuju najveći demografski pad u Crnoj Travi, gde je popisano oko 28 odsto stanovnika manje nego na prošlom popisu.Crne rupe na demografskoj karti Srbije biće sigurno i opštine Alibunar, Majdanpek, Babušnica, Žitište, Nova Crnja, Sečanj, Odžaci, Ražanj i Rekovac. Situacija je već odavno alarmantna, a kao što godinama stručnjaci prognoziraju, varošice i sela, polako izumiru, a broj stanovnika povećava se jedino u velikim gradovima.
Beograd, Novi Sad i Novi Pazar jedini su gradovi u kojima je popisano više stanovnika. Veći broj popisnih listova ispunjen je u osam beogradskih opština: Čukarica, Barajevo, Zemun, Grocka, Rakovica, Palilula, Zvezdara i Surčin. 
U beogradskom regionu popisano je 1.718.847 građana, a u regionu Vojvodine 1.990.739. U Šumadiji i zapadnoj Srbiji popunjeno je 2.138.909 popisnica, a u regionu južne i istočne Srbije 1.675.669.
Iako su predstavnici bošnjačke zajednice, pozivali na bojkot popisa, u Novom Pazaru je popisano za 11 odsto stanovnika više nego na prethodnom popisu.
Ipak, u Preševu, Medveđi i Bujanovcu, popisivači su zbog bojkota albanskog stanovništva, imali teži posao. U Preševu je popisano svega 4.000 stanovnika, a procenjuje se da ovaj grad broji 40.000 duša. 
Osim ove kategorije stanovništva, popis je bojkotovalo 100 građana, kojima će najverovatnije biti uručene kazne u iznosu od najviše 50.000 dinara. U ovogodišnjem popisu učestvovale su 162 popisne komisije, oko 4.700 opštinskih instruktora i 41.000 popisivača. 
J. Popadić

Jusufspahić: Jeremić preneo naše stavove turskoj strani
Niko neće ugasiti Rijaset, a Srbija će imati jednu i jedinstvenu islamsku zajednicu, kategoričan je muftija srbijanski Muhamed Jusufspahić, zamenik reis-ul-uleme Adema Zilkića, osvrćući se na najave iz Islamske zajednice u Srbiji da će prema sporazumu o objedinjavanju islamskih zajednica sedište ove verske zajednice biti u Novom Pazaru, duhovni centar u Sarajevu, dok će Rijaset biti ugašen.
– Kao što postoje rijaseti u Skoplju i Sarajevu, postojaće nezavisni rijaset i u Beogradu. Reis u Podgorici ne stoluje iz Rožaja, nego iz Podgorice, samo što nije sa Cetinja – kaže u razgovoru za „Politiku” muftija Muhamed Jusufspahić.
Islamska zajednica Srbije imala je nekoliko zahteva, odnosno stavova u vezi sa „turskom inicijativom”, odnosno sporazumom kojim bi trebalo da se prevaziđe podeljenost muslimana: da muslimane u Srbiji objedinjuje islam, da sporazum treba da iskaže jedinstvo muslimana Srbije, celovitost islamske zajednice i celovitost Srbije, da se poštuje princip sekularnosti, odnosno nemešanja vere u politiku i politike u veru, da se treba udaljiti od kriminogenih elemenata, da strane koje su u nesporazumu treba direktno da razgovaraju.
– Sedište Islamske zajednice Srbije je u Srbiji, u glavnom gradu Srbije. Rijasetu niko sa strane nije nadređen, ali gaji bratske odnose sa islamskim zajednicama regiona i sveta. Razume se da je turska strana obaveštena o našim stavovima uz posredovanje ministra spoljnih poslova Vuka Jeremića, jer je to bio jedini način – kaže muftija Jusufspahić.
Muftija dodaje da se do sada, od turskih zvaničnika, desio samo susret reisa Adema Zilkića i turskog reisa Mehmeda Gormeza na hadžiluku u Meki, da je to bio sastanak organizatora hadža na kojem se razgovaralo i o ovoj temi. Najava da će potpis na sporazum, kojim bi bio ukinut Rijaset, staviti, između ostalih, upravo reis Gormez, po Jusufspahićevim rečima je „Zukorlićev pokušaj obmanjivanja javnosti”, kojeg bi, prema muftijinom mišljenju, trebalo isključiti iz razgovora zbog „neislamskih aktivnosti”. Jusufspahić dodaje i da je upoznat sa detaljima rešenja koje nudi turska strana, ali da se ona tiču uglavnom Sandžaka.
– Kao da muslimani u Srbiji žive samo u Sandžaku. Takođe, govore samo o Bošnjacima, kao da smo muslimani u Srbiji samo mi, Bošnjaci. Mnogo je više beogradskih muslimana nego pazarskih i mnogo je više muslimana u Srbiji koji nisu Bošnjaci – ističe muftija.
Ahmet Davutoglu, turski ministar spoljnih poslova, optimistički je izjavio, posle subotnjih sastanaka sa srpskim zvaničnicima u Beogradu, da će rešenje za prevazilaženje podela uskoro biti pronađeno i da postoji „solidna osnova za dogovor između verskih institucija muslimana u Sandžaku”. I muftija Jusufspahić kaže da je optimista u pogledu objedinjavanja islamskih zajednica.
– Počelo je da se priča o tinjajućim problemima, pa će tako doći i do razgovora. Neko će da shvati da nas, pored islama, ovde objedinjuje i Srbija, a neko će da shvati da Beograd ne treba da bude samo sedište Patrijaršije SPC, već i Rijaseta Islamske zajednice Srbije, jer ovde ima dosta autohtonih muslimana koji su nacionalno heterogeni, ali pripadaju Srbiji. S druge strane, Albanci Preševa, recimo, neće prihvatiti sarajevski Rijaset, a prihvatili bi Beograd, jer im odatle dolazi mogućnost da im deca imaju islamsku veronauku u školama Srbije, dok je na Kosovu nemaju. Nas objedinjuje vera islam i zemlja Srbija i treba da imamo svoju glavu u glavnom gradu Srbije, a ne van Srbije, jer je neprirodno da smo telom u Srbiji, a glavom u Bosni ili Turskoj. Kad se to shvati i prihvati, onda će hodža političarima prepustiti politiku, a političar će fes ili ahmediju vratiti svom hodži. I Bog kaže u Kuranu: „Ako red ne zavedete biće smutnja i nered veliki!” – navodi Muhamed Jusufspahić.

Rukovodioci NOS-a o smeni čuli od „drugara iz vlade”
Samo sa usmenim obaveštenjem „od nekih prijatelja iz Vlade Srbije” da su bivši i budući direktor Radojica Pešić i Jagoš J. Raičević, zajedno došli na sam početak pokazne združene vatrogasne vežbe. Bivši direktor JP „Nuklearni objekti Srbije” (NOS) Pešić i budući šef Raičević, za svoj odlazak, odnosno dolazak u fotelju javnog preduzeća zaduženog za nuklearnu sigurnost zemlje, osim svojih kontakata u vladi, saznali su i preko medija. Ali su, svejedno, prihvatili takvu odluku. Demonstrirajući kontinuitet upravljanja u državnoj kompaniji od interesa za nacionalnu bezbednost zemlje, osnovanoj odlukom vlade pre dve godine, novi i stari direktor prisustvovali su pokaznoj vežbi Vatrogasno-spasilačke brigade Beograd i JP „Nuklearni objekti Srbije”, na kojoj je prikazano delovanje u slučaju nuklearnog akcidenta izazvanog požarom u hangaru H3. 
– Čekam pismeno razrešenje, dok kolega Raičević čeka rešenje o imenovanju za generalnog direktora. Za sada su me o mojoj smeni obavestili neki drugari iz vlade. Što se tiče ranijih napisa u medijima da sam neracionalno trošio budžetska sredstva, jedva čekam da u preduzeće dođe budžetska inspekcija i tada će se videti da li sam bio u pravu ili ne – kaže Pešić odlazeći. Njega su mediji u više navrata optuživali za nenamensko trošenje državnog novca.
Do prošlog četvrtka, kada je objavljeno da je na telefonskoj sednici Vlade Srbije Pešić smenjen, dr Raičević je obavljao dužnost izvršnog direktora za programska pitanja u „Nuklearnim objektima Srbije”, u rangu Pešićevog pomoćnika.
Novi vršilac dužnosti direktora dr Jagoš J. Raičević (58) je, inače, stari Vinčanac. Kada se to kaže, podrazumeva se njegov dugogodišnji staž u čuvenom Institutu za nuklearne nauke u Vinči.Od 1982. do 2006. godine, Raičević je radio u Laboratoriji za zaštitu od zračenja i zaštitu životne sredine – od mesta pripravnika i rukovodioca različitih zadataka na projektima za nauku do direktora Laboratorije.
Tokom 1997. i 1998. godine, boravio je u Institutu za neutronsku fiziku i reaktorsku tehniku Nuklearnog centra u Karlsruheu, a od jula 2008. do avgusta 2010. je radio kao ekspert pri Sektoru za zaštitu od zračenja i sigurnost nuklearnog otpada Međunarodne agenciji za atomsku energiju u Beču.
Raičević je vodio program upravljanja radioaktivnim otpadom u Institutu „Vinča” od 2003. godine. Rukovodio je i programom čišćenja terena od municije sa osiromašenim uranijumom na jugu Srbije. 
Predsednica Upravnog odbora JP „Nuklearni objekti Srbija” Uranija Kozmidis-Luburić kaže da ni ona nije zvanično obaveštena o smeni generalnog direktora .
– Neobično je da, kao predsednik Upravnog odbora, od vlade ne budem obaveštena da će direktor biti smenjen, kao što je i neobično da nisam do danas dobila obrazloženje o Pešićevoj smeni – napominje predsednica UO. 
Ona veruje da je razlog za to činjenica da je odluka o promeni upravnika „Nuklearnih objekata” doneta na telefonskoj sednici Cvetkovićevog kabineta. Iako se juče video crni dim iz „najmodernijeg i najvećeg raspoloživog skladišta radioaktivnog otpada u Evropi”, iako su vatrogasni kamioni u velikoj brzini došli do tog belog hangara H3, čija je gradnja izazvala oprečne reakcije u javnosti, sve je prošlo bez greške. Vatrogasci u skafanderima su ugasili požar, jedan od radnika koji je „kontaminiran”, odvezen je hitno u ambulantu, gde se nalazi punkt za humanu dekontaminaciju. Vežba je uspela, Beograd se izvukao od potencijalne nuklearne katastrofe, a bivši i sadašnji direktor su zajedno otišli u kabinet.

„Preokret” isključuje Srećkovića iz SPO?
Pošto se vrh Srpskog pokreta obnove u nedelju na sednici predsedništva još jednom razišao sa Srđanom Srećkovićem, potpredsednikom partije i ministrom u Vladi Srbije, juče je počelo otvoreno da se govori i o njegovom mogućem isključenju iz stranke. Srećković na to odgovara za „Politiku” da je SPO bio i ostaje njegova stranka.
Govoreći o odnosima u SPO i mogućem isključenju iz stranke, Srećković za „Politiku” kaže: „Četiri hiljade delegata me je na saboru izabralo za potpredsednika i imam obavezu prema tim saborcima i kolegama da činim sve što mogu za SPO i demokratizaciju zemlje. Dugogodišnji sam najbliži saradnik Vuka Draškovića i zato je moja odgovornost za budućnost stranke velika i ja sam toga svestan. Kada sudrugi odlazili, a otišli su ili su se umorili mnogi, ja sam ostajao i borio se za program SPO i modernizaciju Srbije”.
Šta je suština poslednjeg razlaza u vrhu SPO? Čini se da Srećković ne prihvata politiku „Preokreta” iza koju je i lider njegove stranke. Naime, za zaključke o potrebi hitnog nastavka dijaloga Beograda i Prištine, zalažući se za primenu svih već postignutih dogovora u ovom dijalogu, i pozivajući članove i pristalice SPO da svojim potpisima i javnim delovanjem podrže ciljeve sadržane u apelu građanskog Pokreta za preokret – Srbija u EU, EU u Srbiji, a što je, kako se navodi, temeljno programsko načelo SPO, glasalo je 18 od 20 prisutnih članova predsedništva. Nisu glasali Srećković i Sanja Čeković.
Prema nezvaničnim saznanjima, potpredsednica stranke Sanja Čeković je pokušala da odvrati Draškovića od saradnje sa Čedomirom Jovanovićem i LDP-om. Kako kaže sagovornik „Politike”, ona je navela da je SPO činio krupne greške u prošlosti, kao što je ulazak u saveznu vladu 1999. ili kasnije odbijanje da uđu u DOS, ali nijedna nije tako velika kao aranžman sa LDP-om, koji članovi SPO-a ne mogu da „svare”.
Navodeći za „Politiku” da na sednici predsedništva nije bilo nikakve podele povodom apela članovima, glasačima, simpatizerima da se priključe građanskoj inicijativi za preokret „jer je ogromna većina članova predsedništva, a njega čine ljudi iz svih krajeva Srbije, podržala predložene zaključke”, potpredsednik Aleksandar Čotrić je kazao da ovo ne može imati ozbiljnije posledice po stranku.
Pored toga, kako ističe, nije doneta nikakva odluka o koaliciji, niti je „Preokret” nekakva nova politička grupacija u koju SPO ulazi. „Mi smo rekli – do 9. decembra nema političkih stranaka. Mi želimo da ohrabrimo rukovodstvo Srbije da donese odgovarajuće odluke koje bi omogućile da dobijemo status kandidata. Samo se o tome radi. A imaćemo tokom decembra Glavni odbor (ali će to biti posle 9. decembra, kada će neke stvari biti jasnije) i biće sve onako kao što je predviđeno statutom”, ističe Čotrić.
Portparol stranke Nemanja Starović kaže za naš list da Srećković dugo nije sprovodio odluke stranačkih organa, na šta su obavezni svi članovi SPO-a, i nije zastupao politiku stranke na sednicama vlade. Sada je, kako ističe, upozoren da promeni takvo ponašanje inače će predsedništvo, u skladu sa članom devet statuta stranke, preduzeti disciplinske mere.
Potpredsednik SPO Žika Gojković ističe da ukoliko dođe do smene Srećkovića ne može da kaže tačno kako će se sve to odraziti na Vladu Srbije. „U nekoliko meseci, koliko je ostalo vladi, ne bismo tražili ministarsku poziciju za sebe, jer se o tome nije razgovaralo”, kazao je Gojković.
Prema njegovim rečima, kako prenosi Beta, sudbina Srećkovića biće rezultat razgovora predsednika SPO Vuka Draškovića i predsednika DS-a Borisa Tadića u narednih nekoliko dana. Gojković je istakao da SPO neće učiniti ništa što bi narušilo kontinuitet vlade i skupštinske većine.
----------------------------------------------
Poslanici SPO protiv deklaracije
Predsedništvo je, glasajući 18 prema dva, ovlastilo poslanike SPO u Skupštini Srbije da ne podrže vladin predlog deklaracije o severu Kosova ukoliko on ne bude u značajnoj meri promenjen. Ako deklaracija ostane u ovom obliku, kaže Nemanja Starović, poslanici SPO će diskutovati o temi i biće uzdržani prilikom glasanja.

Davenport: Hitno nastaviti dijalog Beograda i Prištine
BEOGRAD – Britanski ambasador u Srbiji Majkl Davenport izjavio je uoči posete predsednika Tadića Velikoj Britaniji da London želi da Srbija 9. decembra dobije status kandidata ali da je za to potreban „hitan” nastavak dijaloga Beograda i Prištine i primena dosad dogovorenog.
„Evropska komisija je jasno rekla da Srbija mora više da učini u regionalnoj saradnji, posebno u izgradnji pozitivnih odnosa sa Kosovom kroz dijalog koji se vodi uz posredstvo EU. Ukoliko želi kandidaturu Srbija bi trebalo da se 'hitno' angažuje u konstruktivnom dijalogu sa Prištinom i sprovodeći ono što je već dogovoreno,” rekao je Davenport u intervjuu agenciji Tanjug.
Na pitanje da li trenutno vidi takav napredak i kakav će konkretno biti stav Londona u decembru, britanski ambasador je ocenio da Srbija još nije „došla do te tačke,„ a da će Britanija odluku „doneti zajedno sa svih 27 članica 9. decembra”.
On takođe veruje da ima još vremena da Srbija i taj kriterijum ispuni, ali da je potrebno da brže radi na tome.
„Nije ostalo puno vremena. Mora brzo da se radi da Srbija dobije pozitivnu odluku”, rekao je Davenport i dodao da je takođe potrebno sprovoditi već postignute dogovre.
„Dogovor o carinskim pečatima je već postignut, ali tu su i dogovori o slobodi kretanja, priznanju dokumenata, razmeni katastra i matičnih knjiga. Sva ta područja olakšavaju život ljudi i poboljšavaju odnose Srbije i Kosova. Sporazumi koji su postignuti moraju da se sprovode”, istakao je Davenport.
Prema njegovim rečima, Britanija snažno podržava ulazak svih zemalja Balkana u EU i smatra da ne treba da bude pauze u širenju posle prijema Hrvatske.
„Mi želimo da Srbija do decembra bude u poziciji da može da se donese pozitivna odluka o statusu kandidata,„ kazao je ambasador.
Izveštaj Evropske komisije je veoma pozitivan, priznaje ogroman napredak koji je Srbija učinila u poslednjih 12 meseci, posebno u saradnji sa Haškim tribunalom i hapšenjem Mladića i Hadžića, podsetio je on.
Davenport kaže da je kada je reč o prelazima Jarinje i Brnjak, prioritet je da se Srbija vrati dijalogu sa Prištinom i da se uspostavi sloboda kretanja.
„Postoji predlog o integrisanom upravljanju prelazima, koji je EU razmatrala sa Beogradom i Prištinom. Mi podrzavamo napore EU da se postigne rešenje koje bi omogućilo slobodu kretanja,” rekao je ambasador.
On smatra da lideri kosovskih Srba treba da sarađuju sa međunarodnim agencijama Euleksom i Kforom, ali da je sloboda kretanja važna za sve građane i da „barikade nikom ne koriste”.
Na podsećanje da su kosovski Srbi u više navrata rekli da je za njih sporna činjenica da Euleks prevozi albanske carinike, on je objasnio da za „slobodu kretanja ne sme biti preduslova”.
Davenport je ocenio da Tadićeva poseta Londonu, prva od kada je postao predsednik, dolazi u veoma značajnom trenutku s obzirom na pozitivno mišljenje Evropske komisije i predstojeću odluku Evropskog saveta.
„Predsednik Tadić će sa britanskim premijerom Dejvidom Kameronom razmotriti čitav niz tema”, najavio je ambasador.
Pored pitanja evropske integracije Srbije i severa Kosova, lideri dve zemlje razmotriće i bilateralne odnose i pitanja gde dve zemlje imaju zajednički interes, kao što je saradnja u borbi protiv organizovanog kriminala, rekao je on.
„Predsednik je često pominjao dobrobiti koje obe zemlje imaju od te saradnje,” podsetio je on.
Davenport je istakao da će jedna od tema posete biti i ekonomska saradnja.
„Treba pomenuti i trgovinu i ulaganja. Napredak koji je Srbija učinila ka EU je rezultirao u povećanom interesovanju britanskih kompanija za poslovanje u Srbiji, a trgovinska razmena u oba pravca između dve zemlje je za prvih osam meseci skočila za više od 15 odsto u odnosu na prošlu godinu,” naveo je on.
Srbija, međutim, kako je dodao, treba da reši neke stvari kako bi poboljšala poslovno okruženje.
„Kao što je napomenula Svetska banka, poslovati u Srbiji nije lako kao što bi trebalo da bude,” rekao je on, podsećajući da se kompanije, recimo, često suočavaju sa problemom jednostavnog dobijanja građevinskih dozvola.
„Postoje kompanije koje su zainteresovane za ulaganja. Ali da bi se to ostvarilo poslovno okruženje mora da bude sigurno i predvidljivo,” ukazao je ambasador.
Kada je reč o viznoj liberalizaciji, on je rekao da Britanija prati sprovođenje Šengena, ali da za sada ne postoji konkretan plan za ukidanje viza Srbiji.
Poseta predsednika Tadića značajna je i u smislu duge tradicije diplomatskih odnosa dve zemlje - iduće godine se navršava 175 godina od kada je prvi britanski ambasador dosao u Srbiju - i savezništva u dva svetska rata.
„Kada je reč o budućnosti, mi vidimo budućnost Srbije u EU, zajedno sa nama,” zaključio je Davenport.

Obavezno služenje vojnog roka vratilo bi Srbiju u probleme
NOVI SAD – Vraćanje obaveznog služenja vojnog roka u Srbiji bio bi „izuzetno loš potez i korak unazad, koji bi vratio našu zemlju u probleme iz kojih smo izašli”, izjavio je danas u Novom Sadu ministar odbrane Dragan Šutanovac.
Posle uručivanja ključeva 19 novih stanova aktivnim i penzionisanim pripadnicima Vojske Srbije (VS), Šutanovac je u razgovoru sa novinarima rekao da su predstavnici Srpske napredne stranke (SNS) demantovali da žele vraćanje regrutne obaveze i obavezne obuke u trajanju od tri do šest meseci, ali u „njihovom Programu to piše, za one koji umeju da čitaju”.
Ukoliko u toj stranci „ne budu eksplicitno rekli da od te vrste obuke odustaju”, to bi bio loše i vratilo bi našu zemlju u probleme, istakao je on, napominjući da su u Ministarstvu odbrane pažljivo pročitali Program SNS, u kojem je i „želja da se ukine VMA kao vojna bolnica i vojne bolnice širom Srbije, da postane Klinički centar i deo civilnog zdravstva”.
To bi dovelo u veoma nezahvalnu situaciju kako VS i Ministarstvo odbrane, tako i visoko vojno obrazovanje, istakao je Šutanovac i naglasio da SNS, u želji da pokaže različite ideje, nudi „katastrofalne predloge” po pitanju vojnih zdravstvenih ustanova i interesa vojnih osiguranika.
On je podsetio da je pre godinu dana u Skupštini Srbije vodio žučnu debatu sa predstavnicima SNS i Demokratske stranke Srbije, koji su bili protiv ukidanja obaveznog služenja vojnog roka u našoj zemlji.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Đelić:Obnoviti dijalog sa Prištinom
BEOGRAD – Cilj Beograda je da do kraja ove godine obnovi dijalog sa Prištinom, kako bi dobila status kandidata, izjavio je danas potpredsednik vlade za evropske integracije Božidar Đelić.
On je pojasnio da je to neophodno za dobijanje statusa kandidata za članstvo u Evropskoj uniji.
„Najbitnije je da se radi na jasno postavljeni uslovima za dobijanje statusa kandidata, a to je obnavljanje dijaloga sa Prištinom”, precizirao je Đelić.
Đelić je na naučno-obrazovnom skupu „Obrazovanje za novo vreme” najavio da će se predstavnici vlasti u Srbiji ove nedelje sastati sa britanskim i francuskim državnim vrhom.

Vreme promena u EU
Premda se i dalje ne nazire kraj dužničke krize koja drma Evropsku uniju, već sada je sasvim izvesno da su aktuelni finansijski potresi poprilično promenili EU, od načina donošenja odluka do toga kako se zemlje grupišu unutar Unije i gde vide svoju budućnost.
Bez ikakvih dugih i mučnih pregovora, lideri EU su u praksi praktično promenili institucionalnu strukturu i odnose među institucijama EU, ali i institucijama država članica.
Jedna od novina dugo pregovaranog Lisabonskog sporazuma bila je činjenica da je nacionalnim skupštinama i Evropskom parlamentu dato pravo suodlučivanja u donošenju odluka, ali su oni proteklih nekoliko meseci u praksi izbačeni iz igre. Za odluke o rešavanju dužničke krize, koje su sa ogromnom pažnjom dočekivane na finansijskim tržištima i uticale na pad ili rast kamatnih stopa ili vrednosti akcija, neophodno je bilo odlučivati brzo bez davanja šanse igračima na tržištima da se pripreme. Tako su u praksi parlamentarci ispali iz igre.
U krizi i Evropska komisija je skrajnuta i pretvorena u svojevrsno pomoćno telo šefova država i vlada EU okupljenih u Evropskom savetu. Upravo Evropski savet je postao mesto u kojem se donose konkretne odluke, iako je ovo telo predviđeno da samo daje smernice koje će se uobličiti u konkretne odluke kroz rad Saveta ministara a potom i u ostalim telima EU.
Premda Angela Merkel sada poziva na veće političko jedinstvo u EU i veću evropsku integraciju, u praksi se ogleda činjenica da su upravo institucije EU (Evropski parlament i Evropska komisija) izgubile značaj u korist Saveta ministara, dok je Savet izgubio moć u korist Evropskog saveta, a u okviru Saveta moć se slila pre svega u ruke nemačke kancelarke.
U okviru ovog procesa došlo je i do svojevrsne podele u EU, i to ne, kako se dugo prognoziralo, na bogatije i siromašnije države članice, već pre svega na članice koje jesu i koje nisu u zoni evra. Štaviše, postoji podela i među onima koje nisu članice evrozone jer je većina njih ove godine pristala da učestvuju u takozvanom Evro-plus paktu, odnosno obavezale su se da će svoje ekonomije i fiskalnu politiku uskladiti tako da jednog dana prihvate evro i u potpunosti poštuju Pakt rasta i stabilnosti koji propisuje limite za budžetski deficit i javni dug.
Dakle, Evropa koncentričnih krugova je već realnost. Prvi krug čine 17 članica evrozone, drugi drug 23 članice Evro-plus pakta, a u trećem krugu im se pridružuju i preostale četiri države (Velika Britanija, Švedska, Češka i Mađarska) koje iz različitih razloga ne žele da rade na ovom modelu usaglašenosti fiskalnih politika, pa stoje po strani što se tiče stabilizacije evra.
U ovoj krizi četiri države, koje su van Evro-plus pakta, praktično politički više ne igraju nikakvu ulogu. Čak i ekonomski moćna Velika Britanija, čiji su lideri priznali da bi propast evrozone bio katastrofalan za britansku ekonomiju.
A recept za spas evrozone se u suštini zna: popraviti sistemsku grešku u EU tako što će se uspostaviti duboka fiskalna integracija i uvesti stroži budžetski propisi.
Stanovište zvaničnog Berlina je da bi trebalo uspostaviti „uniju stabilnosti” smelim izmenama Lisabonskog sporazuma u kojim bi došlo do kreiranja pravog ministarstva finansija EU i stvaranja parlamentarne i pravosudne baze za budžetsko ustrojstvo u kojem bi Evropska komisija mogla da tuži neku državu ukoliko je suviše budžetski raspojasana, a da pri tome Evropski savet ne spreči kažnjavanje te države.
Prema oceni Marka Leonarda, izvršnog direktora Evropskog saveta za spoljne odnose, opasnost u planu o smeloj institucionalnoj reformi leži u tome da može doći do neuspeha u pregovorima, što bi, prema njegovom mišljenju, pokrenulo raspad EU.
S druge strane, postoji predlog koji podržavaju francuski predsednik Nikola Sarkozi i bivši nemački šef diplomatije Joška Fišer o dvobrzinskoj Evropi, koja bi EU podelila na prvoklasne članice (evrozonu) i članice za začelju (ostatak država članica EU).
„Ironija ovakve organizacije jeste u tome što bi ona omogućila neku vrstu ’federalizma bez federalista’, jer bi većina proevropskih institucija, kao što su Evropska komisija, Evropski parlament, Evropski sud pravde i brojne proevropske države članice, kao što je Poljska, ostale izvan novog jezgra”, kaže Leonard i dodaje da tu takođe postoji opasnost od dezintegracije. „Bilo bi sasvim moguće da lideri zone evra uspeju da se okupe i da spasu evro uz pomoć produbljene integracije, ali uništavajući usput EU gradeći čvrsto jezgro koje bi bilo toliko integrisano da bi uništilo jedinstveno tržište, ostavilo u zaostatku deset zemalja koje nisu članice evrozone i sprečilo Evropu da iskoristi svoju kolektivnu moć na svetskoj sceni.”
Analitičari smatraju da postoji i treća opcija, a to je da evropski lideri nastave dosadašnjom praksom da gase požare uspostavljajući nove međudržavne mehanizme kao što je Evropski fond za finansijsku stabilnost. Ova, najverovatnije najgora, opcija samo povećava mogućnost da se pokaže da su lideri evrozone nesposobni da reše krizu, što bi dovelo do dramatičnog kraha evra.
U ovakvoj situaciji, poznavaoce istorije evropskih integracija teši jedino činjenica da je proteklih pedesetak godina, kad god je bila u krizi, evropska porodica naroda iz nje izašla integrisanija i jača.

„Boing” slavi u Dubaiju
Od našeg stalnog dopisnika
Vašington – Dobra vest za američku ekonomiju (i predsednika Baraka Obamu) stigla je iz Dubaija, gde je na upravo započetom vazduhoplovnom vašaru „Boing” sklopio najveći posao u svojoj 95 godina dugoj istoriji. Sa „Emiratima”, lokalnim prevoznikom, sklopio je posao o isporuci 50 aviona „boing 777-300ER”, koji vrede 18 milijardi dolara, s opcijom da se porudžbina naknadno poveća za još 20 aviona i dodatnih osam milijardi.
Ovaj dogovor obezbeđuje posao za hiljade američkih radnika, što je, koliko „Boing”, obradovalo i američkog predsednika, koji je trenutno na azijskoj turneji, i kome reizbor u novembru iduće godine prvenstveno zavisi od stanja u ekonomiji i stope nezaposlenosti, danas na politički opasnih devet odsto.
Isporuke počinju 2015. Avioni „777-300” su iz kategorije „džambo-džetova”, primaju 365 putnika, a oznaka ER ukazuje da je reč o letelicama sa „produženim doletom”.
Mušterija, kompanija „Emirati”, u vlasništvu Dubaija, grada države na obali Persijskog zaliva (sa 2,2 miliona stanovnika od kojih su više od 80 odsto imigranti i gastarbajteri iz južne Azije), sebe reklamira kao „najbrže rastuću avio-kompaniju” na svetu. Ima flotu od 162 aviona, isključivo „džambo” kategorije i najveći je operater širokotrupnih „boinga” i „erbaseva”.
U najnovijem poslovnom izveštaju „Emirati” su izneli da su u prvih šest meseci svoje fiskalne godine, koja je završena početkom ovog meseca, floti dodali 10 novih aviona, a broj zaposlenih povećali za 3.400 (među kojima je i jedan broj novoregrutovanih stjuarda i stjuardesa iz Srbije koji su učestvovali na međunarodnom konkursu).
Najnovija porudžbina sklopljena je u okolnostima kada bogati izvoznici nafte sa Bliskog istoka postaju dobrodošli partneri američkoj industriji. Korporacije iz ovdašnjeg vojnoindustrijskog kompleksa, u koje spada i „Boing”, već učestvuju u realizaciji velikih vojnih isporuka, od kojih su neke, poput modernizacije armije Saudijske Arabije, takođe rekordne (60 milijardi dolara).
Ovoj industriji na ruku ide strategija Obamine vlade da bliskoistočne saveznike ojača zbog iranske pretnje i sada već sasvim realnih mogućnosti da Teheran u dogledno vreme u svoj arsenal uvrsti i nuklearno oružje.
Za deo tog kolača bore se međutim i evropski proizvođači i putničkih i borbenih aviona, pa se očekuje da će najnoviji „er-šou” u Dubaiju, sa oko 1.000 izlagača, privući najmanje 50.000 poslovnih posetilaca.
Porudžbinama iz regiona raduje se i „Erbas”, koji još od 2003. pravi više aviona od američkog rivala. Evropski konzorcijum je ove godine ugovorio isporuku 1.231 aviona, prema 418 porudžbina koje je primio „Boing”, poslednjih godina inače preokupiran razvojem „boinga 787” ili „drimlajnera” (čije su isporuke upravo počele), aviona nove generacije čiji je trup, umesto od aluminijuma, napravljen od lakših, kompozitnih materijala.
U nekim drugim vremenima, „istorijski” posao koji je „Boing” sklopio sa „Emiratima” bio bi znak dinamizma globalne ekonomije, ali, s obzirom na dužničku krizu u Evropi i anemičan rast u SAD, to je samo potvrda da u teškim vremenima oni koji imaju para koriste priliku da putnike preotmu od konkurencije. „Porudžbine iz Dubaija su siguran znak da će one iz Evrope biti manje”, citiran je ovde jedan poznavalac vazduhoplovnog biznisa.

Nemačka „žmurila” pred nacističkim terorizmom
Berlin – Nemačka policija juče je uhapsila ženu osumnjičenu za članstvo i suosnivanje desničarske terorističke organizacije za koju vlasti u Nemačkoj tvrde da je ubila desetoro ljudi, uglavnom stranih radnika, javlja AP. Žena identifikovana kao Beate Z. odbila je da sarađuje otkako se prošlog utorka predala policiji. Do hapšenja je došlo u trenucima kada jačaju kritike na račun vlasti što nisu reagovale ranije.
Vest o hapšenju šefice neonacističke terorističke trojke mogla bi se proširiti podatkom da je uhapšena dok je bila u pritvoru, budući da je od početka minule nedelje pod policijskom zaštitom. Status „dobrovoljnog zatočenika” zamenjen je, u međuvremenu, sudskim nalogom za hapšenje: „Postojala je verovatnoća da bi svedok zatražio puštanje na ulicu (slobodu)”, ističu izvori u Berlinu.
Beate Z. se obratila policiji, plašeći se za život, pošto su u subotu, pre deset dana, „saučesnici” iz njene trojke Uve Mundlos i Uve Benhard izvršili, kako je istraga pokazala, „kolektivno” samoubistvo.
Ponudila se kao ključni svedok u razotkrivanju detalja serije atentata u kojima je (sa)učestvovala, a delom ih i osmislila. Iskazi su razotkrili drugu stranu medalje: teroristička ćelija dejstvovala je u periodu od bezmalo jedne decenije uz prećutnu saglasnost organa državne bezbednosti.
„Kako je moguće da su tirinški (pokrajina u Nemačkoj) ustavobranitelji bili neobavešteni, a u arhivama je odloženo 24 fascikle sa dokumentima o aktivnostima grupe”, zapitao se Tomas Operman, vođa tamošnje socijaldemokratske frakcije.
U atentatima koji se pominju u policijskim aktima ubijeno je osam turskih i jedan grčki imigrant, vlasnici dener sendvičara, kao i mlada žena policajac... Prema podacima nemačkih ustavobranitelja grupica je izvršila i atentat u turskom getu Kelna. Podmetnuta je paklena mašina punjena ekserima, osakaćeno 22 lica. Trojci se pripisuje odgovornost i za niz atentata na jevrejske bogomolje.
Pažnju privlače spekulacije koje se šire po kuloarima Bundestaga. Kaže se, naime, da su neonacistički teroristi bili godinama podsticani od „upadljivo smeđih” pripadnika organa bezbednosti, pristalica neonacističkih ideja.
Aktivnosti „Frakcije smeđe (nacističke) armije” – kako nemački ustavobranitelji i mediji nazivaju terorističku trojku ekstremne desnice, poredeći njene metode sa taktikom i strategijom ozloglašene levičarske terorističke grupe Bader-Majnhof – dokumentovane su i u arhivima obaveštajne službe BND, u minhenskom odseku, nadležnom za suzbijanje terorizma na teritoriji Nemačke. Ipak, iz Minhena nije dat znak za uzbunu.
„Parametri i indicije ukazuju da je sprega organa bezbednosti, direktna i indirektna, bila prećutkivana – s naumom i po nalogu”, tvrdi izvor u Berlinu. „Izvesno, vlada je nastojala da umanji značaj infiltracije nacionalsocijalističkih ideja u sve šire slojeve stanovništva, ali i državnih struktura.”
Potvrda rečenog proizilazi iz jučerašnjeg obraćanja kancelarke Angele Merkel delegatima demohrišćanskog kongresa. Ona je osudila neonacističke aktivnosti i istakla: „Sramota je za Nemačku da se ovako nešto moglo neometano godinama dešavati.”
Uz apel bezbednosnim organima da što brže razreše slučaj, Merkelova se okrenula pitanju socijalne politike – dajući do znanja da je tle na kome buja novi nemački naci(onali)zam polje naglog siromašenja i rastućeg građanskog nezadovoljstva.

Asad zahvalio Rusiji na podršci
DAMASK – Sirijski predsednik Bašar al-Asad zahvalio je Rusiji na podršci, tokom posete patrijarha Ruske pravoslavne crkve Kirila Damasku, objavila je državna agencija SANA.
Na sastanku s patrijarhom Kirilom, Asad je izrazio „svoje poštovanje”, rekavši da su „ruski narod i vlasti na strani naroda Sirije”.
Asad je naglasio značaj „istorijskih veza između dve prijateljske zemlje”.
Patrijarh Kiril, koji je doputovao u subotu u Damask, na početku posete Siriji i Libanu rekao je da se nada da će „sirijski narod prevazići krizu i da će Sirija ostati zemlja mira i ljubavi”, navodi SANA.
Asadov režim od marta pokušava da uguši pobunu u zemlji, u kojoj je, prema podacima Ujedinjenih nacija, poginulo najmanje 3.500 ljudi.
Rusija je odbacila oštrije sankcije UN protiv Asadovog režima, ali njegovi oštri progoni opozicije prete da bi takav potez mogao da dovede do strane vojne intervencije, slične onoj kojoj se Moskva protivila u Libiji, ocenjuje AFP.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.


  </body>
 </text>
</TEI>