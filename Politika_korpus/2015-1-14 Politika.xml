<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Izložba povodom 100 godina od rođenja Miloša Bajića
Povodom 100 godina od rođenja Miloša Bajića večeras će u Galeriji RTS-a biti otvorena izložba njegovih dela pod nazivom „Pikturalna poezija” autorke Ljubice Miljković.
Bajić je rođen u Resanovcima kod Grahova (BiH), a od 1922. godine je živeo u Beogradu gde je završio gimnaziju i Učiteljsku školu.
Kao đak objavljivao je likovne priloge i karikature u listovima „Skamija”, „Štipavac”, „Ošišani jež”, „Politika”, „Jutarnji list”. Od 1935. uči kod Petra Dobrovića, a 1937. završio je prvu godinu umetničke škole u Beogradu u klasi Bete Vukanović.
Početkom septembra 1941. stupio je u Valjevski partizanski odred. Oktobra 1942. uhapšen je u Beogradu od strane specijalne policije i interniran u logor na Banjici, a septembra 1944. transportovan je u koncentracioni logor Mathauzen.
Tokom zarobljeništva beležio je scene iz života interniraca, i kako je kasnije govorio u koncentracionom logoru crtežom je izazivao sudbinu. „Crtao sam olovčicom veličine malog prsta i na papiru kakvog se dokopam. To sam radio tajno rizikujući život. Crteže sam potom zakopavao u zemlju.”
Nakon oslobođenja nastavio je studije na Akademiji likovne umetnosti u Beogradu. Studirao je u klasama Mila Milunovića, Ivana Tabakovića, Nedeljka Gvozdenovića. Diplomirao je 1949, a posle specijalke kod Marka Čelebonovića postaje jedan od prvih asistenata na ALU gde je kao profesor slikarstva radio do penzionisanja 1979. U klasi profesora Bajića studirali su mnogi danas poznati i afirmisani slikari.
Bio je član grupe Samostalni (1951–1955) i Decembarske grupe (1955–1960), koje su se sa svojim modernim izrazom obračunavale sa socrealizmom.
Dobitnik je više nagrada, odlikovanja i društvenih priznanja među kojima su Nagrada ULUS-a za slikarstvo(1969) i Nagrada 4. jul (1977).
Dela Miloša Bajića nalaze se danas u mnogim muzejima, a njegove retrospektivne izložbe postavljene su u Novom Sadu 1990, Beogradu 1993. i 2000. godine, kao i u Parizu 2003.

Nagrada „Lazar Trifunović” uručena Radonji Leposaviću
Nagrada „Lazar Trifunović” koja se dodeljuje za likovnu kritiku i kritičko razmatranje savremene likovne i vizuelne umetnosti za 2014. godinu dodeljena je Radonji Leposaviću, istoričaru umetnosti, uredniku Radio Beograda 2, i to za razgovor sa multimedijalnim umetnikom Vladanom Radovanovićem u emisiji „Klub 2”, koja je emitovana marta prošle godine.
Nagrada je Leposaviću pripala i za kritičke osvrte i recenzije u emisijama „U prvih pet” i „Kulturni krugovi” i produkciju emisije „Grad”, koju koncipira i realizuje u saradnji sa Snežanom Ristić.
Žiri u sastavu: Jelena Stojanović, predsednica, profesorka istorije umetnosti na Akademiji lepih umetnosti u Beogradu, Ljiljana Ćinkul, kustos Galerije „Grafički kolektiv” i kritičar u listu „Politika” i Nela Tonković, istoričar umetnosti i direktor Moderne galerije u Subotici, Leposaviću je dodelio priznanje za stvaralački doprinos prestavljanja istorije umetnosti, kritike i teorije savremene vizuelne umetnosti u mediju radija. Odluka je doneta većinom glasova, a biralo se između 34 predloga.
Učenik profesora Lazara Trifunovića, Radonja Leposavić, svojim prepoznatljivim modelom autorskog rada u prezentaciji i tumačenju fenomena savremene vizuelne umetnosti, skreće pažnju stručnoj i kulturnoj javnosti doslednošću u istraživanju i predstavljanju konteksta nastanka, komunikacije i recepcije vizuelnog stvaralaštva, piše, između ostalog, u obrazloženju žirija.
Leposavić, koji je i predsednik ovogodišnjeg žirija „Politikine” nagrade za najbolju izložbu održanu u protekloj godini, rekao je da priznanje prima sa podeljenim osećanjima.
– Radostan sam pre svega jer su prvi put i elektronski mediji uzeti u razmatranje. Već decenijama radim na drugom programu Radio Beograda i neke od tih emisija su primećene i to mi je jako drago. Sa druge strane, malo sam i tužan. Najviše zbog činjenice da smo od kad je moj profesor Trifunović preminuo, prilično zapustili našu kulturu, grad i zemlju. Možda smo kao društvo i mi istoričari umetnosti mogli da budemo jači i glasniji, a nismo bili, posebno kad je reč o nekim stvarima koje su naružile Beograd. Recimo, kad su javne skulpture u pitanju sram bi me pojeo kad bi sa Trifunovićem morao da prošetam Tašmajdanom i da prođem pored skulpture koja se nalazi u parku koji se, odnedavno, naziva Devojačkim. Kada bi me on pitao: „Dobro, kakvi su ovo radovi, u kojem veku vi to živite Radonja?” Ja ne bih znao šta bih mu rekao – ocenio je laureat.
Priznanje DIUS (Društva istoričara umetnosti Srbije) koje se dodeljuje za najbolju autorsku izložbu priređenu u 2014. i njeno tekstualno obrazloženje dobila je izložba „Pit Mondrijan. Slučaj Kompozicije II”, koja do 22. februara traje u Narodnom muzeju u Beogradu, a čije su autorke Simona Ognjanović i Jelena Dergenc.
Žiri, koji su činili Stevan Vuković, kustos i likovni kritičar, Sava Ristović, istoričar umetnosti i novinar i Gordana Dobrić, istoričar umetnosti i kustos, odluku je doneo jednoglasno, a dve autorke nagrađene su za multimedijalnu i intermedijalnu recepciju jedne slike iz zbirke strane umetnosti Narodnog muzeja.
– Bio je veliki izazov otvoriti pitanje interpretacije jednog autora kakav je Mondrijan. Bilo je, istovremeno, zanimljivo i izuzetno uzbudljivo raditi na otvorenom polju recepcija jedne od njegovih značajnih slika u okviru našeg lokalnog umetničkog polja – rekla je Simona Ognjanović.
Nagrada „Lazar Trifunović” sastoji se iz plakete sa likom profesora Trifunovića, novčanog iznosa i izložbom koju dobitnik organizuje naredne godine u Likovnoj galeriji KCB-a. Priznanje DIUS sadrži diplomu strukovnog društva i novčani iznos.

Doček pravoslavne Nove godine: vatromet ispred Hrama
Plato ispred Hrama Svetog Save na Vračaru u ponoć je obasjao veličanstveni vatromet, tradicionalno priređen povodom proslave Nove godine po julijanskom kalendaru.
Mnogobrojni sugrađani svih generacija pod dugom boja razmenili su međusobno želje, a poneku skrivenu u srcu sačuvali su za sebe, verujući u njihovo ostvarenje. Pre vatrometa u hramu je služen moleban.
A. K.
----------------------------------
Doček u „Suncu” uz evergrin melodije
(Foto M. Veličković)
Gosti restorana „Sunce” u prizemlju Doma omladine dočekali su Srpsku novu godinu uz muziku grupe „Stubovi pop kulture”. Milan Jeftić (saksofon i klarinet), Bojan Knežević i Srđan Avramović (gitare i vokali) i Mihajlo Dimitrijević (perkusije) do dva sata posle ponoći svirali su strane i domaće evergrin melodije, a raspoloženi gosti aplauzima su ih nagradili za izvođenje šarolikog programa.
M. V.
----------------------------------
Duvan čvarci, pogača i starogradske pesme
Oni koji su preskočili da zamisle neku želju i dragim osobama upute čestitke za dobro zdravlje, pun novčanik i srećnu ljubav imali su priliku da to nadoknade na dočeku Srpske nove godine. Pod krovom „Srpske kafane” u Svetogorskoj ulici uz muziku, pesmu i igru ispraćala se stara godina po julijanskom kalendaru. Kako običaji i tradicija nalažu, ovde se služila domaća hrana.
Duvan čvarci, pršuta, kajmak, razne vrste sira, ajvar, turšija, proja i vruća pogača na trpezi su se našli kao predjelo.
– Posle ovih mezetluka, uz koje se nazdravljalo vrućim vinom i rakijom, iz kuhinje tek spremljeni iznose se pohovani kačkavalj, šampinjoni, roštilj i mešano meso – kaže Vera Miletić, koja je ujedno direktorka i domaćica u ovoj čuvenoj ugostiteljskoj kući u koju rado svraćaju i stranci da bi probali specijalitete spremljene po receptima i na način kako su to radile naše bake. Sladokusci, kako je ocenila Miletićeva, najviše vole baklavu i starinsku doboš tortu koja se i u gradu i u selu mesila za velika slavlja i u posebnim prilikama.
– Za ovaj praznik nam dolaze verni gosti, koji kod nas svraćaju svaki dan na ručak. Znaju da je to proveren meni, kakav bi možda jeli i u svom domaćinstvu. Vole kad mogu da se okrepe čorbom, supom ili nekim drugim varivom. Zbog njih smo uveli praksu da radimo i nedeljom, pa 13. januara tačno znamo ko će nam preći prag. To su veseli i vedri ljudi, koji ovde ostaju do sitnih sati uvereni da im je ovo srećna adresa na kojoj počinju nove planove za narednih 365 dana – priča Vera.
Sudeći prema odličnoj atmosferi uz „Srpsko-duševni orkestar”, ova godina meraklijama će biti berićetna.
A. Kurteš

Najlepše operske arije
Tradicionalni Novogodišnji gala koncert prvaka, solista, Orkestra i Hora Opere Narodnog pozorišta priređen je na Velikoj sceni nacionalnog teatra.
Na programu su bile popularne arije, dueti, kvarteti, seksteti i najlepše horske kompozicije iz opusa svetskih operskih majstora Đoakina Rosinija, Đuzepa Verdija, Žorža Bizea, Gaetana Donicetija, Đakoma Pučinija, Kamija Sen-Sansa i Frančeska Čilee.
Publika je uživala u temama iz opera „Semiramida”, „Samson i Dalila”, „Don Paskvale”, „Boemi”, „Mefisto”, „Turandot”, „Magbet”, „Aida”, „Adrijana Lekuvrer” i „Karmen”.
Dirigovali su Ana Zorana Brajović, Đorđe Pavlović, i Zorica Mitev-Vojnović, a scenografiju je kreirala Nevenka Vidak.
Novogodišnji gala koncert održava se svakog 13. januara od 1995. godine povodom dočeka Srpske nove godine.
Publici su se predstavili Gordana Tomić, Sofija Pižurica, Vladimir Andrić, Aleksandra Stamenković-Garsija, Ivanka Raković-Krstonošić, Nenad Čiča, Vuk Zekić, Dejan Maksimović, Dragoljub Bajić, Nataša Jović-Trivić, Dušan Plazinić, Nenad Jakovljević, Ljubica Vraneš, Danilo Stošić, Miodrag D. Jovanović, Sanja Kerkez, Ana Rupčić i Ivan Tomašev.
A. K.

Evolucija muzike od džeza do elektronike
Udruženje „Kult-i-Više”, u saradnji sa Domom omladine priredilo je festival na kome je prikazana evolucija muzike od džeza i fanka preko hiphopa, panka, roka i metala do elektronike. U sali „Amerikana” publici se predstavilo deset bendova, dok su za mikspultom bili di-džejevi True Thin i Subvice.  
Program je počeo nastupom mladog džez kvarteta „Evidence”, a atmosfera je počela da se zagreva svirkom „Quaterbuzza”. Posle njihovog polučasovnog prašenja scenom su „zamirisale” „Ljubičice”. Kad je provod već uzeo maha, sa oduševljenjem je dočekana „Mentalna korekcija”, a gromoglasno su dočekani pank i rok bendovi „Sextasy” i „Loud”, kao i publici već poznat gradski bend „Dot the Eye”. Na kraju, kao šlag na tortu, zagrmeli su „Freaky Fight for Freedom” i „Void Inn”.
Tatu studio „Ink in blood” obradovao je neke od posetilaca tetovažama.
A. K.

„Gugl prevodiocu” više nije potreban internet
Nova verzija „Guglove” mobilne aplikacije za prevođenje još malo je smanjila šanse da se korisnici izgube u prevodu. Nadograđeni prevodilac „gugl prevodilac”, za androide i „ajfon”, omogućava prevod u realnom vremenu i to čak bez kucanja reči. 
Dovoljno je samo da korisnik izgovori ono što želi da prevede i odmah će na ekranu mobilnog uređaja dobiti i pisani i audio prevod. Na početku treba samo da izabere dva jezika sa kojima korisnik želi da radi, a program automatski prepoznaje sa kojeg na koji treba da prevede.
Sagovornici naizmenično izgovaraju reči u mikrofon i odmah dobijaju objašnjenje na svom jeziku, što olakšava i ubrzava razgovor. Najpouzdaniji prevod daje za kratke fraze u kojima nema žargona.
Onima koji se nađu u inostranstvu, a nisu baš poliglote, mobilni telefon, podrazumeva se „pametni”, mogao bi da postane najbolji prijatelj. Kao alatka za prevođenje mogao bi, zahvaljujući ovakvim aplikacijama, da im pomogne u snalaženju na ulicama ili olakša naručivanje sa jelovnika na nepoznatom jeziku.
U ovoj unapređenoj verziji prevodioca dovoljno je da korisnici samo usmere kameru uređaja ka štampanom tekstu koji žele da prevedu i da automatski dobiju značenje tih reči. Za sada je ta opcija dostupna samo za prevod sa francuskog, nemačkog, italijanskog, portugalskog, ruskog i španskog na engleski i obrnuto, ali su iz „Gugla” najavili da rade na tome da ubuduće funkcioniše sa još više jezika. Inače, aplikacija može da reči u pisanoj formi prevede na više od 80 različitih jezika.
Još jedna pogodnost za korisnike ovog prevodioca jeste što za njegov rad nije potrebna internet veza, pa je to, s obzirom na visoke cene interneta u romingu, i prilika za uštedu za sve koji program koriste u inostranstvu. 
Sličnu aplikaciju („Word Lens”), koja je prevodila tekst snimljen kamerom, „Gugl” je prošle godine kupio od jedne male firme, ali su sada predstavnici najvećeg svetskog internet pretraživača saopštili da odustaju od nje i da će njene funkcije biti integrisane u „gugl prevodilac”.
Treba primetiti da je ova nadograđena verzija postala dostupna nakon što je „skajp”, servis za video-komunikaciju u vlasništvu „Majkrosofta”, nedavno lansirao probnu verziju svog prevodioca koji funkcioniše samo za engleski i španski jezik i omogućava pisani i zvučni prevod.

Ploče koje su promenile svet
Koji albumi su promenili svet? Šta je to što jedno muzičko izdanje čini toliko vrednim da istorija muzike ne može da se zamisli bez njega? Do odgovora na ova pitanja pokušao je da dođe redakcijski tim američkog magazina „Rolingstoun”.
Zaronivši duboko u istoriju popularnih nota, koja seže u četrdesete godine prošlog veka, „Rolingstoun” je „secirao” svaku deceniju i sastavio listu 40 albuma koji su promenili svet. Bez namere da rangiraju albume i jednu ploču proglase najrevolucionarnijom, izabrali su iz svake dekade i svih muzičkih žanrova izdanja koja su označila prekretnicu.
Listu otvara Vudi Gatri sa pločom „Dust Bowl Ballads”, koja je objavljena 1940. godine. I danas se, osim što važi za kamen temeljac folk muzike, smatra i prvim konceptualnim albumom ikad. Bez Gatrija svet nikada ne bi upoznao Boba Dilana, Džoan Baez, Pita Sigera, Brusa Springstina...
Iz pedesetih su izabrane tri ploče – one Orneta Kolemana, Dejv Brubek kvarteta, i album „In The Wee Small Hours” Frenka Sinatre (1955.) Usamljenost, noćni život i propale veze teme su koje provejavaju na ovom konceptualnom albumu, inače prvom objavljenom na formatu od 12 inča.
Šezdesete su, sudeći po ovom izboru, dekada koja je donela najviše muzici. Albume za nezaborav objavili su, između ostalih, Rej Čarls, Džejms Braun, Bob Dilan, „Bič bojsi”, „Mothers of Invention”, „Velvet andergraund” sa Niko, Loreta Lin, Ajzak Hejs, „King krimson”, a „Bitlsi” su za samo dve godine napravili dva muzička bisera: „Rubber Soul” i „Sgt. Pepper’s Lonely Hearts Club Band”.
Prvi je pokazao zrelost „liverpulskih buba”, a drugi je tada značio „istorijski muzički progres”, a i danas predstavlja najvažniji i najuticajniji rokenrol album ikad.   
Različiti pravci, od džeza, preko rokenrola i panka, do soula obojili su sedamdesete. Ova decenija nezamisliva je bez ploča „Blek sabata”, „Alman braders benda”, Kerol King, „Ramonsa” i „Kraftverka”. Ili ploče „Bitches Brew” Majlsa Dejvisa, koja je utrla put džez-roku. I remek-dela Marvina Geja iz 1971. „What’s Going On”, koji i danas važi za prekretnicu u pop istoriji.
Tri albuma se izdvajaju iz osamdesetih: „It Takes a Nation of Millions to Hold Us Back” rep heroja „Pablik enemi”, „Run D.M.C.” sa istoimenom pločom, kao i „Thriller” Majkla Džeksona. Osim što je najprodavanija ploča u istoriji, ovenčana sa osam „Gremija”, Džeksonovo izdanje promenilo je zauvek muzički pejzaž, ne samo zvučno, već i tržišno.
Poslednju deceniju 20. veka obeležila su dva albuma iz domena hiphopa: „What’s the 41” Meri Džej Blajdž i „The Chronic” Doktora Drea, ali i „Nirvanin” „Nevermind”, najprodavanija ploča alternativnog roka svih vremena. 
Novi milenijum je, prema pisanju „Rolingstouna”, doneo samo dva revolucionarna albuma – „808s& Heartbreak” Kanija Vesta i „In Rainbows” sastava „Rejdiohed”, koji je britanski bend objavio kao samizdat u digitalnom formatu uz parolu „plati koliko hoćeš”, čime je iz korena promenio muzičku industriju.

Kad sud sudi sudu
Prošlo je viteško doba kada su ratovi započinjali formalnom objavom. Tada bi jedna država drugoj državi ceremonijalnim tonom saopštavala da se od tada i tada smatraju neprijateljima. Nagoveštaj novog načina započinjanja ratova je i objava rata Srbiji 1914. Austrougarska je to učinila običnim „otvorenim” telegramom. Nije korišćena uobičajena diplomatska pošta, što je bio vid ponižavanja države na koju se agresija usmeravala. Ratovi novijeg doba uglavnom započinju faktički prvim hicem, prvom bombom, prvom krstarećom raketom. Na faktički način se, takođe, često i završavaju, kako ratovi, tako i oružani sukobi.
Sporazumi o prestanku rata ili oružanog sukoba mogu da budu način njihovog okončanja, ali to nije jedini i isključivi način, a kao i svaki ugovor oni podrazumevaju saglasnost ugovornih strana i odnose se samo na njih, a ne i na bilo koju „treću” stranu. To važi i za Kumanovski sporazum, kojim su se o prestanku oružanog sukoba, sporazumeli KFOR i SRJ. On se ne tiče albanske terorističko-pobunjeničke formacije – tzv. OVK, koja iako defakto svojevrsni „saveznik” NATO-a, nije bila uključena u taj sporazum. Ta formacija se, ni inače, nije nimalo obazirala na prestanak neprijateljstava između SRJ i NATO-a, pa su njeni pripadnici dugo posle Kumanovskog sporazuma činili teške ratne zločine prema srpskom civilnom stanovništvu i zarobljenim vojnicima VJ.
Za neke od tih ratnih zločina optuženo je više bivših pripadnika tzv. OVK, poznatih kao „Gnjilanska grupa”. Ni Prvostepeni, kao ni Apelacioni sud ne prihvataju tezu Tužilaštva za ratne zločine, te svojim presudama utvrđuju da se ne može raditi o ratnim zločinima, jer je oružani sukob okončan Kumanovskim sporazumom. Dakle, svako ubistvo, silovanje i bilo koji drugi zločin pripadnika OVK nakon tog „ključnog datuma”, nije ratni zločin, već neko drugo „klasično” krivično delo. Nedavno je, odlučujući o zahtevu za zaštitu zakonitosti republičkog javnog tužioca, Vrhovni kasacioni sud utvrdio da su i Prvostepeni i Apelacioni sud pogrešili, te da oružani sukob nije prestao „vojno-tehničkim sporazumom” zaključenim u Kumanovu.
Ljudski je grešiti. Dešava se i da sudovi pogreše. Nekada njihove greške postanu i sadržaj pravnosnažnih presuda, koje se tada više ne mogu menjati, kada su greške učinjene u korist okrivljenih. To važi i za „Gnjilansku grupu”, ali konstatovanje greške ima veliki značaj, kako za sudsku praksu, tako i za red i stabilnost u pravnom sistemu. Podrazumeva se da Vrhovni kasacioni sud, kao najviši sud u Republici, ima „poslednju reč”. Iako to nije formalno zabranjeno, veoma je neobično da niži sudovi, neposredno ili indirektno objašnjavaju javnosti svoje „stavove” i time u istoj toj javnosti donekle dezavuišu stav Vrhovnog kasacionog suda.
Reagujući jednim svojim saopštenjem na tekst nedavno objavljen u „Politici”, Apelacioni sud u Beogradu objašnjava da je on, makar delimično, ipak u pravu. Tvrdi se da uopšte nije od presudnog značaja kada je prestao oružani sukob, jer u konkretnom slučaju jednostavno nije bilo dovoljno dokaza da se optuženi osude za bilo koji zločin. Naravno, s obzirom da novi Zakonik o krivičnom postupku ukida načelo istine, krivicu snosi Tužilaštvo za ratne zločine jer svoju optužbu nije dokazalo. U ovom saopštenju postoje ozbiljne kontradikcije. Ako pitanje momenta prestanka oružanog sukoba nije od velikog značaja, zašto su se onda time uopšte i bavili Prvostepeni i Apelacioni sud? Zašto im je bilo bitno da formalno konstatuju da se ne radi o ratnim zločinima, jer oružanog sukoba više nije bilo?
Iz saopštenja Apelacionog suda u Beogradu proizlazi i da su se, kako republički javni tužilac, koji je podneo zahtev za zaštitu zakonitosti, tako i Vrhovni kasacioni sud, koji je taj zahtev usvojio, u stvari, bavili sasvim trivijalnim pitanjem. To nije istina. U pravu je novinarka „Politike” kada tvrdi da je usvajanje zahteva za zaštitu zakonitosti pravda za žrtve. „Kakva takva”, ali ipak pravda. Žrtvama nije svejedno da li su činjeni ratni zločini ili „obična” ubistva, silovanja itd. Kada se konstatuje da su izvršeni ratni zločini, to onda znači da postoje i njihovi učinioci i njihove žrtve, čak i kada nema dokaza da su ih učinili baš konkretni optuženi. Neko ih je svakako učinio, a ratni zločini za razliku od drugih, pa i najtežih „klasičnih” krivičnih dela, nikada ne zastarevaju.
Profesor Pravnog fakulteta BU, predsednik Udruženja pravnika Srbije

„Šarli ebdo” nije isto što i 11. septembar
Mnogi analitičari su označili atentat na satirični list „Šarli ebdo” kao evropski, ili makar francuski, 11. septembar. Naime, oba atentata su bila pod jakim emocijalnim naponom, i jedan i drugi su postali svetska vest, takođe, znamo da posle tih napada mnoge stvari više neće biti kao pre. Međutim, razlike između rušenja bliznakinja i zverskog ubijanja 12 ljudi u redakciji poznatog francuskog lista su ogromne. Ogromne jer uzroci napada nisu isti, a posledice će biti potpuno suprotne.
Dok je Amerika kažnjena spolja, zbog svoje inostrane politike, u dobro pripremljenom atentatu kojeg su isplanirali stranci, Francusku su napali iznutra francuski državljani rodom iz Pariza. Francuska, za razliku od SAD, ima između pet i 15 odsto građana muslimanske veroispovesti (tačan broj je nepoznat jer je svako brojanje stanovnika na verskoj ili etničkoj bazi u Francuskoj zabranjeno) iz druge ili treće generacije, mahom iz Magreba. Oni žive u predgrađima velikih gradova gde policija, vatrogasci i drugi predstavnici „javnog i državnog reda” ulaze retko i veoma oprezno, zbog bojazni od napada. Ove četvrti gde su pomešani nezaposlenost, kriminalitet, nasilje i religija su plodno tle za razvoj fundamentalizma i terorizma. Atentat u Parizu je više posledica ovakvog stanja stvari nego reakcija na spoljnu politiku vođenu u Ke d’Orseju. Sećamo se da su prvi džihadisti u istoriji Francuske bili „klan iz Rubea”, francuski konvertiti koji su živeli u takvoj četvrti i koji su jednog dana 1994. odlučili da ratuju u Bosni protiv Srba. Po povratku u Francusku, organizovali su više atentata u ime verskog rata, iako je Francuska u to vreme snažno podržala muslimane iz BiH. Prošlonedeljni napad u Parizu je repriza ovog fenomena i mnogi se boje da će njegov intenzitet biti neuporedivo veći s obzirom na to da je 1994 godine „samo” nekoliko Francuza otišlo u džihad, a da je njihov broj za 2014. veći od 1.000!
Posledice napada na Njujork su bile trenutne, snažne i ogromne: rat u Avganistanu, rat u Iraku itd. Amerika je sa još više intenziteta nastavila agresivnu spoljnu politiku kojom je na neki način prouzrokovala teroristički čin na svojoj teritoriji, preuzimajući formulu „zlo se zlom leči”. Da li će Francuska ići istim stopama? Što se tiče spoljne politike sigurno neće, jer kao što smo videli radi se o problemu unutrašnje politike. Pitanje je da li će Francuska nastaviti da brani svoj republikanski model u kome je pravo na bogohuljenje jednako prvom američkom amandmanu ili će, suprotno tome, kliziti prema multikulturnom modelu društva, gde je sloboda izražavanja ograničena radi suživota u miru svih zajednica?
Podsećam da Francuska ne priznaje manjine ni zajednice nego smatra da je svaki građanin Francuz sa istim pravima i dužnostima bez obzira na svoje poreklo, lična osećanja ili verovanja. Lična karta se naziva „karta identiteta” i krajnje je politički nekorektno reći da neki francuski državljanin, poreklom iz neke druge države, nije Francuz. Ovaj koncept državljanstva je suprotan srpskom modelu gde bi se manjine osećale ugrožene ukoliko biste rekli da su oni „Srbi”, a ne Bošnjaci, Mađari, Albanci itd.
Neki bi mi odgovorili da politički model države nema uticaja na terorizam jer teroristi neće stati dok šarija ne bude usvojena. Da, to je tačno. Ali, takođe, je tačno da nijedna zemlja ne može da bude destabilizovana terorizmom ukoliko teroristi ne uživaju podršku unutar samog društva. Tu se nameće pitanje političkog modela države. Ako je jedna zajednica nezadovoljna, ona će biti više sklona tome da podrži ekstremiste koji se navodno bore za njih. Činjenica je da je muslimanska zajednica, za razliku od jevrejske, kineske, protestantske itd., nezadovoljna i nije integrisana u Francuskoj. Bili smo svedoci u prethodnih nekoliko dana scena radosti u nekim školama i zonama u predgrađu Pariza povodom ovih stravičnih ubistava. Ove reakcije su bile toliko rasprostranjene da su postale stvarno zabrinjavajuće. Da li su svi ovi ljudi potencijalni teroristi? Verovatno nisu. Ali se oni ipak solidarišu s teroristima, a ne sa žrtvama terora. Uzimajući te činjenice u obzir, Francuska ima dva izbora kako bi izbegla duboku destabilizaciju u skoroj budućnosti:
Prvi je da pokušava da integriše muslimansku zajednicu s ciljem da se oni smatraju Francuzima muslimanske vere, jednaki Francuzima katoličke ili jevrejske vere, i da trpe karikiranje Muhameda kao što oni trpe karikiranje Isusa ili Mojsija.
Drugi je da Francuska uvaži činjenicu da je republikanski univerzalizam mrtav i da treba da smisli novi društveni ugovor koji bi odgovarao multikulturalnom društvu današnje Francuske, za koje su se sve vlasti levice i desnice zalagale u prethodnih 40 godina.
Ukoliko bi se Francuska odlučila za taj drugi izbor, političke posledice bi bile na nivou Evrope, u nekoj vrsti nove (političke) francuske revolucije. Za razliku od 1789. Francuska može da nađe inspiraciju u drugim zemljama, prateći primer Srbije koja ima već sličan model multikulturalizma, sa vrlinama, ali i manama koje poznajemo.
Direktor francuske humanitarne organizacije „Solidarnost za Kosovo”

Na snazi prastari rekordi
Kao i u ženskoj i u muškoj atletici u Srbiji broj kandidata za najveća međunarodna takmičenja, kao što su Svetsko prvenstvo u Pekingu ovog leta, ili Olimpijske igre u Rio de Žaneiru narednog, može se izbrojati na prste jedne ruke, najviše dve...
Selektor naše Atletske reprezentacije pre svih računa na Emira Bekrića i Asmira Kolašinca, koji su se dokazali rezultatima ali i odličjima koje su osvajali na velikim takmičenjima.
– Pored Bekrića i Kolašinca očekujem da će mesto već na svetskom prvenstvu u Pekingu izboriti Miloš Raović na 400 metara. Desetobojac Mihail Dudaš se potpuno oporavio i u punom je treningu, a on ima kvalitet za najveća takmičenja. Njima bi mogao da se pridruži i Milan Ristić na 110 m s preponama, a s nestrpljenjem očekujem nastupe Nemanje Cerovca na 1.500 metara – kratko nabraja Popović naše atletske potencijale za najveća takmičenja.
S njima, sem ako se ne desi neko čudo, spisak se završava barem za ovaj olimpijski ciklus. Čuda se inače u atletici gotovo i ne dešavaju i do vrhunskog rezultata se stiže, kako to tvrdi trener Goran Obradović, samo ako izuzetan talenat ima sve uslove za rad tokom cele godine i pametnog trenera. To je odlučilo i kada je Emir Bekrić ostvario „čudo” 2013. i serijom rekorda stigao do 48,05 sekundi na 400 m prepone koji su mu doneli svetsku bronzu...
Raović „rasturio” najbržu belu štafetu
Problem naše atletike je ne samo što u mnogim disciplinama zaostaje za svetom, već i zato što u najvećem broju disciplina kaska i za nekadašnjim takmičarima i što današnje perjanice naše atletike u Srbiji nemaju gotovo nikakvu konkurenciju.
Mnogi državni rekordi stari su deceniju, dve pa i više, a najstarije drži Dane Korica (5.000 i 10.000 m) još od 1971... Od današnjih atletičara samo su Emir Bekrić, Mihail Dudaš i Predrag Filipović (20 km hodanje) i državni rekorderi...
U sprintu rekorderima Srbije ne preti nikakva opasnost. Najbliži rekordu Slobodana Brankovića na 100 m (10,33) iz 1993. prošle sezone bio je Strahinja Jovančević sa 10,75, dok je rekord Mladena Nikolića na 200 m (20,74) proslavio 30-godišnjicu u prošloj sezoni dok su mu „najbliži” bili specijalisti za druge discipline Miloš Raović (21,44) i Milan Ristić (21,48).
Da je nekada u srpskoj atletici postojala velika konkurencija unutar mnogih disciplina potvrđuje i trka na 400 m. Krajem osamdesetih i početkom devedesetih godina pored, i danas državnog rekordera, Slobodana Brankovića (1990: 45,30) sjajne rezultate omali su i Nenad Đurović (45,67), Ismail Mačev (45,83), Dejan Jovković (46,07), sadašnji selektor Slobodan Popović (46,54) i ujedno i državni rekorder na 800 m, zatim Pavle Pavlović (46,54)...
Prošle sezone u ovoj disciplini proboj su načinili trening partneri i učenici Mirjane Stojanović Miloš Raović, koji se ubacio na četvrto mesto najbržih svih vremena i sa 45,96 pretekao Jovkovića i„rasturio” najbržu belu štafetu sveta, dok je Emir Bekrić u svojoj „trening disciplini” stigao do 46,49...
Popović sa 1:44,75 iz 1988. ne mora da brine za titulu rekordera, jer najbrži u 2014. Nemanja Kojić s 1:49,10 „kasni” više od četiri sekunde i jer se Goran Nava posle 2009. kada je s 1:46,63 postavio lični rekord posvetio trci na 1.500 m. Izgleda da je i s njom završio jer najavljuje duže deonice za ovu sezonu tako da je s 3:38,04 iz 2010. dosta zaostao za rekordom Dragana Zdravkovića od 3:34,85 iz 1983.
Nemanja Cerovac, koji se posle trogodišnje pauze vratio atletici evropskom bronzom u krosu najavio je da će se ove sezone boriti za norme na 1.500 m i stručnjaci tvrde da on može da bude mnogo brži od svog ličnog rekorda iz 2010. od 3:46,20...
U dugim prugama, trkama na 5.000 i 10.000 m, nema ništa novo već 44 godine. Dane Korica je i dalje državni rekorder s 13:31,2 i 27:58,39 minuta, a od današnjih atletičara najbliži na 5.000 m bio mu je Mirko Petrović (13:45,77) još 2008. dok na 10.000 nemamo ni jednog trkača bržeg od 30 minuta.
Vule Maksimović je rekorder na 3.000 m stiplčez (8:28,80) od 1989. a najviše mu se približio pre pet sezona s 8:54,85 Darko Živanović koji se 2012. okrenuo maratonskom trčanju.
Rekorderi u skokovima nedodirljivi
Emir Bekrić je pre dve sezone s fantastičnih 48,05 sekundi odskočio od svih trkača na 400 m prepone svih vremena, a njegov danas najbliži rival Srđan Đukić ima 53,57.
Milan Ristić s 13,63 na 110 m prepone opasno ugrožava rekord Nenada Lončara (2003: 13,60) i blizu je rezultata koji zaslužuju pozivnicu za najveća takmičenja.
Možda najteža situacija je u skokovima u kojima se niko nije približio ne samo Dragutinu Topiću (vis: 2,38 m iz 1993) i Nenadu Stekiću (dalj: 8,45 m iz 1975), koji imaju rezultate s kojima se i danas osvajaju medalje na najvećim takmičenjima nego ni Milošu Srejoviću(troskok: 17,01 iz 1981) i Draganu Georgijevskom (motka: 5,25 m iz 1990).
Početkom osamdesetih godina Srbija je imala trojicu atletičara koji su bacali kuglu preko 20 m (Milić, Ivančić, Lazarević), a za igre u Pekingu 2008. konkurisali su državni rekorder Dragan Perić (1998: 21,77), Luka Rujević, Milan Jotanović i Asmir Kolašinac...
U međuvremenu sjajne mogućnosti najavili su i juniorski vicešampion sveta Božidar Antunović i Miloš Marković, ali Kolašinac (20,85 na otvorenom i 20,67 u dvorani) jedini napreduje iz godine u godinu i postiže i vrhunske plasmane, kao što su brzonza na evropskom prvenstvu na otvorenom (2012) i zlato na evropskom prvenstvu u dvorani (2013)...
Perić je i danje i rekorder u bacanju diska (1991: 61,94 m) a Miloš Marković mu se 2012. približio sa 57,46, dok je prošle sezone bacio disk 52,12 m. Nešto više od četiri metra za rekordom u bacanju kladiva Dragana Majstorovića (1990: 67,46) zaostaje Stevan Veselinović (2014: 63,22), a toliki je prošlogodišnji zaostatak Vedrana Samca (79,22) za rekordom u bacanju koplja koji s 83,34 m od 1987. drži Sejad Krdžalić.
Državni rekorder u desetoboju Mihail Dudaš (2013: 8.275 bodova) je klasa za sebe u ovoj disciplini, a to važi i za rekordera u hodanju na 20 km Predraga Filipovića (2003: 1:21,50).
Rekordi u najdužim atletskim disciplinama su iz poslednje decenije 20. veka.
Borislavu Deviću (maraton: 2:13,57 iz 1995) najbliži je Darko Živanović (2:17,10 iz 2012), a Aleksandru Rakoviću (50 km hodanje: 3:48,01) najbliži je bio Predrag Filipović s 3:57,22, ali pre pet godina...

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Poraz evropskog prvaka u Kragujevcu
Tek u trećem kolu Lige šampiona za vaterpoliste Radnički je osvojio prve bodove, ali protiv koga! Savladao je u svom bazenu evropskog prvaka Barselonetu s 12:7 (2:2, 4:4, 3:1, 3:0).
Ova pobeda je nekako melem na ranu zbog poraza prošle godine u finalu Lige šampiona od ovog istog protivnika u Barseloni sa 7:6. Istina, značaj ove i one utakmice ne može da se meri, ali je, ipak, nekako lakše. 
Barseloneta je, izuzev Petkovića, koji je u međuvremenu došao među Kragujevčane, zadržala šampionski tim. Radnički je ostao bez svojih aduta, a, eto, bio je bolji.
Početak nije obećavao ništa dobro našem timu – Ečenike je gostima doneo preimućstvo od 2:0. Ali, Kragujevčani se nisu prepali. Dedović i Trajković su omogićili svom timu da na prvi odmor ode bez zaostatka (2:2).
U drugoj četvrtini su Španci stalno bili u vođstvu, ali im Radnički nije dozvoljavao da odmaknu. Pri kraju je on čak i prvi put prešao u vođstvo preko Vrlića (6:5), ali je izjednačio Espanjol iz penala (6:6). 
To, međutim, nije sputalo naše vaterpoliste i oni su naredne dve četvrtine ubedljivo rešili u svoju korist. Trijumf su golovima najavili Dedović i Ćuk.  Perone je smanjio na 8:7 i Barseloneta, a Trajković je vratio na dva gola prednosti (9:7).
U poslednjoj četvrtini je Radnički potpuno preuzeo igru u svoje ruke, a Vuksanović, Petković i Marković su mu doneli ubedljivu pobedu.
– Ovo je velika pobeda za nas ne samo zbog bodova i šanse za plasman među šest najboljih u Evropi, nego i zato što smo sami sebi dokazali da imamo kvalitet za Evroligu, – kazao je trener Uroš Stevanović.
Možda je trener Radničkog iznenadio protivnika i time što je ukazao poverenje mladom golmanu Stefanu Živojinoviću umesto Zdravku Radiću.
– Na početku nismo najbolje odgovorili na kontranapade po čemu je Barseloneta poznata. Posle pobede u našem Kupu i gostovanja u Australiji ovo je bio nezgodan trenutak, ali smo velikim zalaganjem, trudom i timskom igrom izvojevali važnu pobedu, – kazao je Živojinović.
Bazen: Park. Gledalaca: 1.000. Sudije: Paoleti (Italija) i Švarc (Izrael). Isključenja: Radnički 10(2), Barseloneta 6(3). Dva igrača manje: Barselona1(1). Peterci: Barseloneta 2(2). 
RADNIČKI: Radić, Trajković 2, Toholj, Marković 1, Miličić, Vrlić 1, Ćirić, Basara, Vuksanović 2, Dedović 3, Ćuk 2, Petrković 1, Živojinović.
BARSELONETA: Pinedo, Siranji, Perone 1, Oneto, Espanjol 1, Minguel, Roka 1, Ečenike 3, Ubović 1, Fernandez, Eskribano, Tahul, Linares.
Partizan poražen od Solnoka
Vaterpolisti Partizana izgubili su večeras na gostujućem terenu od Solnoka sa 12:7 (3:1, 2:2, 3:2, 4:2) u trećem kolu Grupe B Lige šampiona.
Mađarska ekipa je upisala i treću pobedu u najelitnijem takmičenju. S druge strane, crno-beli sada imaju dva poraza, a izabranike Vladimira Vujasinovića u subotu očekuje odloženi meč prvog kola protiv Galatasaraja.
Partizan se u ovom meču „držao” do sredine treće četvrtine kada je smanjio rezultat na 6:5, ali su Mađari posle toga, predvođeni Milanom Aleksićem, pojačali ritam i na kraju bez problema slavili.
Solnok je do pobede predvodio reprezentativac Srbije Milan Aleksić koji je postigao pet golova, dok je u Partizanu najefikaniji bio Dušan Mandić sa četiri pogotka.

Srbin treći talenat SAD u svom uzrastu
„Budućih 150”, najveći medijski autoritet za srednjoškolsku košarku u Americi, na svojoj novoj listi najtalentovanijih igrača rođenih 2000. godine na treću poziciju je lansirao – našeg Balšu Koprivicu.
Reč je o sinu Slaviše Koprivice, člana Partizanove generacije šampiona Evrope iz 1992. godine, koji igra za srednjoškolsku ekipu Univerzitet „sans” iz Fort Loderdejla na Floridi.
Još uvek učenik osmog razreda osnovne škole, 14-godišnjak sa visinom od 210 santimetara i 108 kilograma privukao je takvu pažnju u Americi da je već nekoliko značajnih koledža pokazalo interesovanje da bude u njihovoj „klasi 2019”: Ohajo stejt, Bejlor, Majami i Džordžija tek.
Na listi „Budućih 150” koji „u kompjuteru” ima hiljade najvećih nada čitavih SAD koje će stasati za koledž do 2020. godine, Koprivica je u svojoj generaciji jedan od samo petorice sa maksimalnim rejtingom od 100 bodova za – NBA potencijal.
Iako igra i protiv četiri godine starijih, kao krilni centar ove sezone ima učinak od 11 poena i sedam skokova po meču. Nedavno je priču o njemu objavio i „San sentinel” sa Floride, ističući kako osim kvaliteta u igri pod košem poseduje i veštine karakteristične za igrače sa spoljnih pozicija.
„Ne šutira mnogo, a precizan je. Ne želimo da ga zbog visine limitiramo na centarsku tehniku, ako želi da spusti loptu i dribla to je u redu, pomaže timu. Ima sve što je potrebno, ponekad zaboravim da mu je samo 14 godina”, reči su trenera Adrijana Sose.
Balša napominje da bi voleo da ga krasi šut kakav je imao njegov otac, koji je bio krilni centar. U SAD je otišao pre dve i po godine, posle petog razreda, sa „zelenom kartom” koju je dobio 2009. Živi sa majkom Tanjom, a kaže da mu ponekad nedostaje otadžbina:
„Ovde imam bolje uslove za košarku i školovanje. Na leto ću ići u Srbiju, treniraću u mom Partizanu”.
Ove sedmice Koprivica se našao na spisku kadetske reprezentacije Srbije (16) koju krajem meseca očekuje turnir u Turskoj, kao znak da se na njega najozbiljnije računa. Od 20 selektiranih dečaka čak devetorica stasavaju u inostranstvu, s tim što će se jedan koji igra u Španiji (u toj zemlji još trojica, četvorica u Italiji), verovatno opredeliti za drugi nacionalni tim.
Koliko je teško naći se među najinteresantnijim „projektima” američkog sistema igre pod obručima u kojem je proces regrutacije doveden praktično do savršenstva, govori i to što je drugi belac na listi „Budućih 150” za brucoše u 2019. godini zauzeo – 28. poziciju.
A o razlikama između igrača koji su košarkaške osnove savladali u Evropi i poniklih u SAD pre dve sedmice je zapaženu izjavu dao jedan od najboljih košarkaša svih vremena Kobi Brajant, revoltiran porazom „Lejkersa” od Memfisa predvođenog španskim centrom Markom Gasolom:
„Evropljani su tehnički bolji od nas. Fundamentima ih uče na pravi način i na vreme. Zato dominiraju braća Gasol i 90 % šampionskog tima San Antonija je došlo iz Evrope. Da nisam odrastao u Italiji, verovatno ne bih znao da i levom rukom vodim loptu i šutiram. Ovde igrače gledaju kao bankomate i tako krupni momci završe u NBA bez znanja kako da odigraju pod košem”. 
Brajant najbolje zna koliko mu je kao saigrač značio Pau Gasol na putu do šampionskih prstenova 2009. i 2010. godine, a tri dana nakon njegovog istupa, na sedmo mesto liste najboljih strelaca NBA ikada probio se Dirk Novicki, pre tri i po godine glavni protagonista Dalasovog osvajanja titule.
Sa koliko respekta je nemački krilni centar 1998. dočekan u SAD najbolje bi mogli da kažu novinari u Dalasu koji su ga između sebe prvih godina zvali Irk, izostavljajući prvo slovo jer „nije igrao odbranu” („nema d” je skraćeno od „no difens”)...

Evrokup: Cedevita pobedila Volgograd, Lovernj bolji od Vestermana, bledi Nedović
Daleko rasterećeniji italijanski tim igrao je vrlo dobro, nekoliko puta imao je i zavidnu prednost, ali je finiš susreta bio dramatičan. I pripao je gostima, a junak pobede bio je Georgios Dedas, koji je pogodio trojku za pobedu Solunjana
Bila je to njegova jedina trojka iz četiri pokušaja, ali zlata vredna. U pobedničkom timu, najbolji je bio Lengford sa 18 poena, a pratili su ga Kakarudis i Cočlas sa po 11. Gostima nije pomogla ni vrlo dobra igra Džonsa (16 poena), Džonson-Odoma (14) i Vilijamsa (14).
Uniks je u poslednjoj četvrtini slomio otpor Nimburka. Domaći su sjajno izbalansirali poene, pa su imali čak šestoricu igrača sa dvocifrenim učinkom: Lengford (14), Vajt (11), Bikov (11), Antipov (11), Džerels (10) i Kajmakoglu (10). Sa druge strane, prednjačili su Simons sa 17 i Vašington sa 15 poena.
U duelu dva tima sa bivšim igračima Partizana slavio je Himki. Žofri Lovernj je kao domaćin bio bolji od Lea Vestermana. Blistao je Peteri Kopoen sa 24 poena, dok je Lovernj imao učinak od sedam poena, tri skoka i četiri asistencije. U poraženom timu Vesterman je ubacio tri poena.
Cedevita krupnim koracima gazi ka nokaut fazi. Zagrepčani su posle pobede nad Saragosom slavili i na gostovanju u Volgogradu i to prilično ubedljivo. Blistao je Tomislav Zubčić sa 24 poena, Pilepić je ubacio 15, a Bilan 14.
Lokomotiva je nastavila da niže pobede u Evrokupu, bio je ovo njihov 12. trijumf u isto toliko mečeva. Imali su do sada najjačeg rivala, ekipu Valensije koja je evropski put započela u Evroligi, a nastavila u drugom po rangu evropskom klupskom takmičenju.
Najzaslužniji za pobedu tima iz Kubana bili su Dilejni i Rendolf sa po 18 poena. U španskom timu Nemanja Nedović nije imao svoje veče, ubacio je pet poena (šut za dva 1/7), dok je Vladimir Lučić zbog povrede propustio susret.
Semafor drugog kola druge faze Evrokupa
G grupa:
Uniks – Nimburk 75:67 (16:19, 17:12, 21:19, 21:17)
Zenit – Strazbur 87:82 (23:27, 21:22, 17:10, 12:14, produžetak 14:9)
Tabela: Zenit 2-0, Strazbur i Uniks po 1-1, Nimburk 0-2.
H grupa:
Gran Kanarija – Budućnost
Banvit – Sasari 74:75 (20:25, 19:16, 20:21, 15:13)
Tabela: Banvit 1-1, Sasari 1-1, Gran Kanarija 1-0, Budućnost 0-1
I grupa:
Krasni Oktobar – Cedevita 65:83 (8:19, 19:16, 23:25, 15:23)
Saragosa – Virtus Roma 67:53 (22:11, 6:12, 16:7, 23:23)
Tabela: Cedevita 2-0, Virtus Roma i Saragosa po 1-1, Krasni oktobar 0-2.
J grupa:
PAOK – Kantu 78:77 (20:24, 18:10, 19:20, 21:23)
Himki – Limož 79:70 (20:9, 17:22, 17:16, 25:23)
Tabela: Kantu, PAOK, Limož i Himki po 1-1.
K grupa:
Bamberg – Bajern 52:90 (6:22, 14:24, 21:19, 11:25)
Dižon – Olimpija 77:81 (16:26, 20:11, 16:21, 25:23)
Tabela: Bajern 2-0, Bamberg i Olimpija po 1-1, Dižon 0-2.
L grupa:
Turov – Sevilja 87:84 (26:27, 24:16, 16:16, 21:25)
Ostende – Lijetuvos Ritas 75:69 (15:19, 20:17, 17:21, 23:12)
Tabela: Ostende 2-0, Lijetuvos Ritas i Turov po 1-1, Sevilja 0-2.
M grupa:
Karšijaka – Neptunas 99:85 (30:16, 23:25, 20:19, 26:25)
Pariz – Bešiktaš 93:83 (25:15; 21:22, 21:18, 26:28)
Tabela: Karšijaka 2-0, Pariz i Neptunas po 1-1, Bešiktaš 0-2.
N grupa:
Lokomotiva Kuban – Valensija 74:62 (19:16, 22:10, 20:19, 13:17)
Nansi – Asesoft 84:67 (16:17, 21:15, 29:18, 18:17)
Tabela: Lokomotiva Kuban 2-0, Valensija i Nansi po 1-1, Asesoft 0-2.

Babović treći put u Partizanu
Stefan Babović, koji je pre nekoliko dana proslavio 28. rođendan, juče se treći put vratio u Partizan.
Pregovori između „crno-belih” i ovog iskusnog fubalera trajali su kratko, jer je i sa jedne i sa druge strane postojala želja za novom saradnjom, a ovog puta reč je o trogodišnjem ugovoru. Babović je na stadion došao u društvu kapitena Saše Ilića a na veoma posećenu konferenciju sa sportskim direktorom Draganom Ćirićem.
– Srećan sam što sam ponovo deo velike Partizanove porodice. „Crno-beli” dres sam prvi put obukao kada sam imao osam odina. Ovo je klub koji volim, jer se ovde osećam kao kod svoje kuće. Jednostavno, kada obučem šorts i dres Partizana obuzme me neka jeza, to je najlepši osećaj za jednog fudbalera – kaže Stefan Babović.
Igrao je odlično u Voždovcu a pre toga nosio je još i dres OFK Beograda, Nanta, Fejenorda i Saragose. Pred svaki prelazni rok bio je velika želja Zvezde, o čemu je rekao:
– Nikada nisam pomišljao da pređem na drugu stranu Topčiderskog brda. Mogu da obećam da ću u dresu Partizana dati sto posto, jer ne spadam u grupu onih fudbalera koji se štede na terenu. U zrelim sam igračkim godinama, dovoljno sam iskusan da smatram da još mogu puno da ponudim i Partizanu i srpskom fudbalu.
Sportski direktor Dragan Ćirić, kome je ovo praktično prvi uspešno obavljeni posao, na novom radnom zadatku, nije krio zadovoljstvo Babovićevim angažovanjem.
– Stefan je od početka bio naš glavni izbor. Po nekoj našoj ali i trenerovoj zamisli, on se sto posto uklapa u profil igrača kakav nam je u ovom trenutku potreban. Dobro znamo njegovu fudbalsku filozofiju, jednostavno, bio nam je potreban iskusan igrač, koji će umeti na proleće da se nosi sa velikim pritiskom. Babović je došao i zbog činjenice da mladi igrači čije vreme tek dolazi mogu još mnogo toga da nauče od njega, Ilića i ostalih iskusnih igrača – kazao je sportski direktor „crno-belih”.
Poznata je Stefanova situacija, da je uvek njegov dolazak u Partizan bio pod budnim okom sportske javnosti. Neki stalno potenciraju da je „tatin sin”.
– Čovek koji se pravda znači da je grešio. Nemam čega da se stidim, mislim da su prošla ta vremena. Moj otac Milija Babović nema nikakve veze sa angažmanom. Više se i ne obazirem na te priče, jer to su zle priče.
Direktor Ćirić je zatim dodao:
– Stefan je došao u Partizan pre svega zbog kvaliteta koji poseduje. On se svojim majstorstvom uklapa u naš fudbalski ambijent, dobrim igrama u Voždovcu je praktično sam sebe preporučio Partizanu.
Broj deset na leđima koji je juče zadužio kod klupskog ekonoma Branka Vučićevića je obaveza više.
– Dobro poznajem ovaj tim Partizana, to je spoj mladosti i iskustva. Bilo bi lepo da mladi igrači što duže ostanu i podignu pehar, jer je to nesvakidašanj osećaj za svakog igrača. Ambicije su da prigrabimo oba trofeja na domaćioj sceni dok je realno da na međunarodnoj sceni igramo Ligu Evrope. Ali, ako nam se ukaže prilika i u Ligi šampiona.
Novinare je takođe zanimalo da li još uvek postoji želja da obuče dres reprezentacije?
– Nisam završio tu priču, uvek bih igrao za reprezentaciju – nije krio Stefan Babović, koji se juče odmah pridružio klupskim kolegama u Sportskom centru.

Vučić pozvao Srbe da ne prodaju imanja na Kosovu i Metohiji
Od našeg specijalnog izveštača
Gračanica – Za srpske enklave u Kosovskom Pomoravlju jučerašnji dolazak predsednika vlade Aleksandra Vučića i ministara, po svemu je bio praznik. U Gračanici, Štrpcu i Pasjanu vijorile su se srpske trobojke, s razglasa se čuo „Vidovdan” i „Zovi, samo zovi”.
Nije ni čudo, jer je ovo prva poseta predsednika vlade Štrpcu, Pasjanu i Brezovici od 1999. godine, ali i prvi put da jedan srpski premijer otvori objekat koji su izgradile prištinske institucije.
Zato Srbima Kosovskog Pomoravlja nije smetalo ni minus 15 stepeni Celzijusa da satima čeka dolazak premijera i ministara odbrane Bratislava Gašića, policije Nebojše Stefanovića, pravde Nikole Selakovića, zdravstva Zlatibora Lončara i rada Aleksandra Vulina. Šef Kancelarije za KiM Marko Đurić, kao i oficir za vezu Dejan Pavićević, već su bili na Kosmetu.
Premijer je u Pasjanu, gde je otvorio Zdravstveni centar sa ginekološko-akušerskim odeljenjem i laboratorijom, pozvao Srbe iz Kosovskog Pomoravlja da sačuvaju svoje porodice i ne prodaju svoja imanja, jer tako čuvaju Srbiju.
Zahvalivši im se na tome, premijer je obećao da će im se Srbija odužiti time što će o njima više brinuti: što će otvoriti državne kancelarije u Kosovskom Pomoravlju, kao što ih ima u severnoj Kosovskoj Mitrovici i Gračanici, da će im obezbediti puteve i veće prisustvo investitora i time i veći broj radnih mesta.
Juče su malobrojni zaposleni Srbi imali neradni dan, što zbog Srpske nove godine, što zbog dolaska državne delegacije, tako da se u Pasjanu, Štrpcu i najviše u Gračanici slilo hiljade Srba.
Premijer je podsetio da se „gle čuda, na Kosovu i Metohiji, rađa najveći broj dece u Srbiji”. „Ovo je naša kolevka i niko nas neće sprečiti u tome da se deca ovde i dalje rađaju”, rekao je Vučić i pozvao građane da žive u dobrim odnosima sa komšijama Albancima, jer je Srbija uvek najviše napredovala u miru.
Do otvaranja ovog porodilišta u Pasjanu, Srpkinje južno od Ibra porađale su se u Gračanici, severnoj Kosovskoj Mitrovici, ali najčešće u Vranju. Zato je Vučić juče poručio ministru zdravlja Zlatiboru Lončaru da za ovo porodilište nabavi svu potrebnu opremu kako bi ono bilo najmodernije na KiM.
Upravnik Doma zdravlja u Vitini dr Dobrivoje Jovanović rekao je juče za „Politiku” posle otvaranja zdravstvenog centra da će on pokrivati četiri opštine: Kosovsku Kamenicu, Gnjilane, Vitinu i Novo Brdo, što je teritorijalna podela po Ustavu Srbije.
„U centru će za sada raditi srpsko zdravstveno osoblje iz već postojećih zdravstvenih centara, ali ćemo imati ispomoć iz Gračanice i centralne Srbije, jer centar funkcioniše pod ingerencijama Ministarstva zdravlja Republike Srbije”, rekao je dr Jovanović.
Naime, tokom 2010. i 2011. godine objekat zdravstvenog centra je izgrađen novcem od međunarodnih donacija i iz budžeta kosovske vlade, dok je srpska vlada tokom prošle godine izdvojila 35 miliona dinara za opremu. Iz srpsko-ruskog centra u Nišu stigao je i agregat za ovo porodilište.
Albanci šutirali automobile u kojima se nalazila državna delegacija Srbije
Na improvizovanoj konferenciji za novinare u porti manastira Gračanice, posle obraćanja premijera Aleksandra Vučića i vladike Teodosija, vodio se napet dijalog između dvojice albanskih novinara koji su prvi postavili pitanja i premijera.
Još dok Vučić nije ni završio rečenicu obraćanja novinarima, jedan albanski novinar ga je upitao: „Da li Srbija namerava da traži oproštaj za sve što se ovde dešavalo tokom rata?”
Premijer je rekao: „Haj’mo drugo pitanje.” Potom ga je drugi albanski novinar upitao kada će priznati Kosovo.
Vučić je ignorisao i to pitanje, a onda je naglasio da su, bez obzira na miroljubivo ponašanje naše delegacije i mirovne poruke koje su slali iz Kosovskog Pomoravlja, neki Albanci na izlazu iz Prištine šutirali automobile u kojima se nalazila državna delegacija. Tokom razgovora sa novinarima još jedanput se osvrnuo na taj događaj i rekao da te ljude koji su mržnju izražavali na takav način, niko nije naučio da su automobili mnogo čvršći od ljudske noge.
„Ne znam da li ih bole noge. Ne vidim da su neki drugi rezultat postigli”, rekao je Vučić.
Jedan od albanskih novinara pitao ga je kada će posetiti Đakovicu. Vučić je odgovorio da će rado doći kada ga pozovu. On je dodao da mu novinar takvo pitanje postavlja verovatno misleći na situaciju kada su za Božić kamenovani autobusi koji su dovezli Srbe koji su hteli da posete crkvu. Vučić je odgovor završio rečenicom da to nije na ponos onima koji su to činili i podsetio da u srpskom narodu postoji jedna poslovica o toj temi, ali da je on ovog puta neće citirati.
I „Kobre” i kosovska policija
Za bezbednost juče su se brinuli pripadnici „Kobri”, žandarmerije, srpske policije, kosovske, kao i pripadnici Euleksa i Kfora. Na putu ka Gračanici kosovska policija je regulisala saobraćaj i propuštala autobuse ka glavnom trgu.
U srpskim opštinama u koje su dolazili najviši državni predstavnici, pripadnici KPS-a bili su raspoređeni na svakih 30 metara. Policajci albanske nacionalnosti su revnosno izvršavali naređenja, tako da ni po koju cenu nisu hteli da puste autobus sa novinarima da se približi centru Gračanice, mestu gde je održavan miting.
Otkriven spomenik kralju Milutinu u Gračanici
Otkrivajući spomenik kralju Milutinu u centru Gračanice premijer Vučić je obraćajući se okupljenim građanima istakao da će od prihoda iz privatizacije deo novca biti odvojen za ulaganje i otvaranje infrastrukturnih i drugih projekata na Kosovu i Metohiji.
Ukazavši da ne voli da govori o „nebeskoj Srbiji”, Vučić je podsetio da je 1321. godine umro kralj Milutin i da sad, sedam vekova nakon toga, treba da vidimo šta smo uradili i šta treba da učinimo kako bismo obezbedili budućnost naše dece.
Premijer je obilazeći Kosovo i Metohiju juče sretao i Albance koji su ga dočekali sa svojim zastavama, neki su čak i psovali i pretili, ali on je juče poručio da „sve probleme treba rešavati mirnim putem, mada nikada nećemo prihvatiti da neko ruši srpski ponos”.
Odluke treba donositi hladne glave 
Pasjane – Premijer Vučić je, obraćajući se građanima koji su ga dočekali u Pasjanu, rekao da je Srbija uvek imala hrabrosti da se brani i sačuva svoje, ali da je najviše napredovala u miru i kada je odluke donosila „hladne glave”. „I mi ćemo uspeti da taj mir sačuvamo. Ne želimo nikakve sukobe, ni sa kim, ali hoćemo da budemo svoji na svome”, rekao je Vučić.
Kako je rekao, najlakše je doći i držati vatrene govore, ali, kako je naveo, on to sigurno neće činiti, a oni koji to rade, uveren je, uopšte ne misle dobro. Dodao je da treba da gledamo svoj boljitak i zajedničku budućnost, jer ćemo stotinama godina pred nama živeti zajedno sa Albancima na istom prostoru.

Da li hrvatska predsednica „otcepljuje” Vojvodinu
Izjava novoizabrane predsednice Hrvatske Kolinde Grabar Kitarović da će se boriti da prava manjina u Hrvatskoj budu „još veća, ali da ništa manje neće tražiti za Hrvate u Srbiji, Vojvodini i u drugim susednim zemljama”, čime je Vojvodinu tretirala kao zasebnu državu, u Beogradu se ne tumači kao gaf, nego kao nastavak politike Hrvatske prema Srbiji.
U vlasti zbog toga nije bilo iznenađenja, ali ni namere da se reaguje na ovakav stav hrvatske predsednice. Iako je Napredni klub, na čijem je čelu istoričar Čedomir Antić, zatražio od vrha države da reaguje na ovu izjavu novoizabrane predsednice koja je uživo prenesena na državnoj televiziji, „Politikin” sagovornik blizak vlasti kaže da se ne treba uzbuđivati zbog ove izjave i da su sigurni da će nova predsednica spustiti loptu i postati konstruktivnija čim uslede prvi kontakti.
„Ne može ona da bude ozbiljan državnik u ovom regionu ako nema dobre odnose sa Srbijom. Zameriće joj i oni koji su joj do sada pomagali. Ona ima problem sa svojima kod kuće i vladom koja je ne trpi, tako da će sigurno da izvadi ’našu kartu’, ali kako vreme odmiče, biće konstruktivnija”, smatra naš sagovornik.
Srpski diplomata Vladislav Jovanović kaže da Hrvati imaju predvidljivu politiku prema Srbiji, koja se proteže kroz čitav vek, i da oni nemaju nameru da je napuštaju. „Mi uopšte ne treba da imamo velike iluzije u odnosima sa Hrvatskom, jer će se ona, ako ništa drugo, zbog istorijskih frustracija biti moćan motor koji neće dati mira našim odnosima. Ali ne treba zbog toga da se opterećujemo, treba da razvijamo odnose koliko je to moguće, bez iluzija da s druge strane imamo partnera koji ima ljubavi i tolerancije prema nama”, rekao je Jovanović. On smatra da će hrvatska frustracija u odnosu na Srbiju biti trajno obeležje njihovog trajanja kao države i kao nacije i da iz toga ne treba da izvlačimo katastrofične zaključke.
Kolinda Grabar Kitarović je ukazala i na loš položaj Hrvata u Bosni i Hercegovini, što je bilo očekivano, jer je u delokrugu interesovanja Hrvatske demokratske zajednice (HDZ), ali i činjenice da se u predsedničkoj kampanji oslanjala na rezervoar glasova u dijaspori. Tako je u BiH za nju glasalo najviše birača: 16.160, a za Josipovića samo 1.069. U Srbiji nije vladalo toliko interesovanje za izbore u Hrvatskoj, ali je to bila jedina država iz susedstva Hrvatske u kojoj je dosadašnji predsednik Ivo Josipović pobedio: dobio je 255 glasova, dok je Kolinda Grabar Kitarović osvojila 217.
Ipak, bez obzira na retoriku iz izborne noći, ali i najave tokom izborne kampanje da će Hrvatska učiniti sve da Srbiji oteža put ka EU, ni u Hrvatskoj ni u Srbiji ne očekuju da će doći do ozbiljnije promene odnosa.
Predsednik Koalicije udruženja izbeglica Miodrag Linta smatra da će se Kolinda Grabar Kitarović, kao i Josipović, zalagati za politiku uslovljavanja prema Srbiji. „To znači da će Hrvatska deklarativno podržavati evropski put Srbije, ali pod uslovom da ispuni standarde u procesu pregovora sa EU, kao što je to tobože učinila Hrvatska”, kazao je Linta za Tanjug.
U nameri da će Hrvatska Srbiji ispostavljati svako nerešeno pitanje pre ulaska u EU, duboko veruje i predsednica DSS-a Sanda Rašković Ivić, koja smatra da pobeda nove predsednice nije samo slom građanske opcije i volja hrvatskog naroda, već i izbor NATO-a u kojem je ona radila kao pomoćnik generalnog sekretara. Sanda Rašković Ivić smatra da bi Srbija morala da insistira na zaštiti ugroženih prava Srba u Hrvatskoj, rešavanju problema izbeglica i pitanja nestalih Srba i sprovođenju Bečkog sporazuma.
Predsednik Srpskog narodnog veća u Hrvatskoj Milorad Pupovac rekao je za „Politiku” da Srbi u Hrvatskoj ne očekuju značajnije promene u ovoj fazi, jer je sada moguće očekivati da će politika stranaka opozicije i vlasti imati presudnu ulogu na ostvarivanje prava Srba i da će u ovoj godini predsednica biti bliža politici HDZ-a i opozicije nego poziciji vlade. „U tom pogledu verovatno nećemo imati uporište kada je u pitanju nastavak unapređenja našeg položaja u Hrvatskoj, jer će se vlada naći u dodatno otežanoj situaciji, s jedne strane će kampanja HDZ-a biti nastavljena, a s druge strane će teško pronalaziti kohabitaciju sa novom predsednicom”, rekao je Pupovac.
------------------------------------------------
Pupovac: Nameću ista merila za položaj manjina
 
(Foto Beta)
Što se tiče povezivanja prava Srba sa pravima Hrvata u Srbiji, predsednik Srpskog narodnog veća u Hrvatskoj Milorad Pupovac podsetio je da je to kontinuirana i trajna pozicija politike HDZ-a. „HDZ pokušava da ta prava meri istim merilima, ne priznajući osetne razlike koje postoje između položaja Srba u Hrvatskoj i položaja Hrvata u Srbiji. U tom pogledu, to ne predstavlja novinu. Novinu može da predstavlja samo snažnije insistiranje na takvoj poziciji i pokušaj da se ona pretvori u deo hrvatske evropske politike”, zaključio je Pupovac.

I Tompson i EU
Ne samo što će ostati upamćena kao prva žena koja je postala šef hrvatske države, nego je Kolinda Grabar Kitarović predsednica koja na tu funkciju dolazi s najtešnjom razlikom u odnosu na protivkandidata i zahvaljujući najmanjem broju osvojenih glasova u poređenju sa svojim prethodnicima – Franjom Tuđmanom, Stjepanom Mesićem i Ivom Josipovićem. Osvojivši 1,1 milion glasova – samo 32.500 više od Josipovića, kandidatkinja Hrvatske demokratske zajednice (HDZ) ne samo da je skinula sa vlasti socijaldemokratskog predsednika već je uspela svojoj stranci, koja je u opoziciji, dati vetar u leđa pred ovogodišnje parlamentarne izbore.
Međutim, prema rečima analitičara i nagrađivanog istraživačkog novinara riječkog „Novog lista” Danka Radaljca, za ovaj Josipovićev poraz zaslužni su i sam dosadašnji predsednik, ali i premijer Zoran Milanović.
„Josipović je svojom politikom nezameranja nikome, koja je neretko uključivala i verbalno koketiranje s desnicom, od sebe svakako udaljio čvrstu levicu. Milanović je pak svojom socijalnom neinteligencijom i nerazumevanjem stvarnih problema običnih ljudi udaljio i onaj srednji građanski sloj levog centra, koji u Hrvatskoj kao i u većem delu Evrope grca u ekonomskim problemima. Stoga se i dogodilo da je kandidat levice jedva pobedio po broju glasova u Zagrebu, koji se na ovakvim izborima uverljivo opredeljivao za levicu još od vremena Franje Tuđmana”, ukazuje za „Politiku” Radaljac. „Ironično je da je na prošlim izborima, kada se borio protiv aktuelnog gradonačelnika Zagreba Milana Bandića, Josipović u hrvatskom glavnom gradu osvojio više glasova nego prošle nedelje.”
Na pitanje da li je ova pobeda i dokaz da je HDZ-u u potpunosti oproštena sva Sanaderova ostavština, Radaljac kaže da bi bilo preteško tako nešto tvrditi.
„Pobeda je pre svega zasnovana na nekom spletu dobre terenske operative HDZ-a za ove izbore, na što se nakačio slab ekonomski rezultat aktuelne vlade i nedorečen, da ne kažem dosadan, medijski nastup Ive Josipovića u toku mandata. Ovu pobedu definitivno treba gledati kao uvod u parlamentarne izbore krajem ove godine, koji su Tomislavu Karamarku, idejnom tvorcu projekta predsednice, svakako važniji od ovih”, kaže Radaljac i dodaje da će, novinarski gledajući, biti izuzetno zanimljivo pratiti kohabitaciju predsednice i premijera. „Tu bi moglo biti i niskih političkih udaraca. Odnos predsednice i premijera najbolje će se videti na tajnim službama, kojima suupravljaju. Milanović nikad nije bio previše zainteresovan tim segmentom vlasti, a Karamarku je to totalni fetiš, pri čemu nije ’u ljubavi’ s trenutnim direktorom SOA (Sigurnosno-obaveštajna agencija).”
U predizbornoj kampanji HDZ i njegova kandidatkinja svoju retoriku maksimalno su radikalizovali i podesničarili tako da su dobili i javnu podršku popularnog hrvatskog ultradesničarskog muzičara Marka Perkovića Tompsona, čiji su stihovi pesama često puni ustaških, antisrpskih i antisemitskih motiva u kojim se veliča Ante Pavelić.
„Pošaljimo u zaborav te ostatke jugokomunizma i završimo ono što smo započeli devedesetih. Dajmo glas gospođi Kolindi GrabarKitarović, odijelimo žito od kukolja i počnimo ostvarivati naše snove”, napisao je u javnoj podršci Tompson, za kojeg se u istrazi protiv bivšeg premijera Ive Sanadera tvrdilo da mu je HDZ u kampanjama plaćao više od pola miliona evra samo da ne nastupa ni za jednu političku stranku.
Na pitanje da li bi se sada politika Grabar Kitarović i HDZ-a mogli opisati „I Tompson i EU”, Radaljac samo kaže da je Grabar Kitarovićeva svakako „radikalizovala svoj dosadašnji stav, s obzirom na to da su nju uvek doživljavali ’progresivnijim’ i ’evropejskijim’ delom HDZ-a”.
„Mislim da od nje same, ali i od zamisli Tomislava Karamarka i Milijana Brkića, zavisi na koju će stranu sada otići svojom retorikom. No, mora se reći kako je, logički gledajući, radikalnija retorika bila i očekivana. Loši rezultati ove vlade gotovo da su garantovali glasove desnog centra. Čvršće desnim pristupom u kampanji stoga su se najverovatnije hteli pridobiti i oni krajnje desno orijentisani birači, za koje je u prvom krugu i Milan Kujundžić bio primamljiv kandidat”, kaže Radaljac. „Ipak, evrointegracije toliko su važne Hrvatskoj da mislim da će se sada retorika ublažavati, što se i u nastupnom govoru buduće predsednice dalo naslutiti. Čak je zaustavila i zviždanje svom oponentu u vlastitom štabu.”
Iako je iz Srbije delovalo da je u predizbornoj kampanji bilo važno da kandidat zastupa tvrđi stav prema Srbiji kako slučajno ne bi izgubio koji glas, Radaljac kaže da niko od kandidata zapravo nije imao preterano agresivan nastup prema Srbiji.
„U principu se najviše izbegavalo da se spominju ti odnosi, a čak i ćirilica u Vukovaru – za koju su možda neki mislili da će biti pitanje koje će u kampanji HDZ forsirati – skoro da nije niti spominjana. O pravim razlozima za ovo trebalo bi pitati vođe kampanja, ali ako bi trebalo da nagađam, mislim da političari nisu hteli da se zamere najmoćnijim privrednicima, koji su izuzetno aktivni na srpskom tržištu”, kaže novinar „Novog lista” i dodaje da, koliko god to možda bizarno zvučalo, Srbiji bi više odgovaralo da HDZ bude na vlasti kad se odlučuje o prijemu u EU. „Hrvatska politička praksa do sada je pokazala da kad je na vlasti stranka desnice ona u spoljnoj politici često mora raditi ’levičarske’ ustupke međunarodnoj zajednici, poput hapšenja generala, a stranka levice mora odlukama raditi ustupke desničarskom biračkom telu. Stoga bi veći problem Srbiji mogla predstavljati levičarska vlada (u Zagrebu).”
-----------------------------------------------------------
Nestali u ratu
Što se tiče otvorenih pitanja između Srbije i Hrvatske, prema rečima Danka Radaljca, pretpostavka je da bi s hrvatske strane najspominjaniji mogao biti problem nestalih u ratu, koji još nisu pronađeni, a za koje se smatra da Srbija ima podatke o njima u arhivama. „Ostala pitanja, poput granica ili sličnih stvari, mislim da neće imati težinu, recimo, Piranskog zaliva (koji je obeležio spor Slovenije i Hrvatske u toku hrvatskog puta ka EU).”

Tačijev dolazak podelio Crnu Goru
Od našeg stalnog dopisnika
Podgorica – Dolazak potpredsednika Vlade Kosova Hašima Tačija 15. januara u Podgoricu na poziv predsednika crnogorske vlade Mila Đukanovića ustalasao je i podelio javnost i političare u Crnoj Gori. Za jedne on je „gost ruku krvavih do lakata”, zločinac zbog učešća u ratu na Kosovu, za druge je „uvaženi gost, funkcioner susedne države”.
Dok će, prema najavi protokola, Tačija u Podgorici uz najveće počasti primiti predsednik države, premijer i šef parlamenta, ispred vile „Gorica”, gde se primaju svi državnici, gosta iz Prištine dočekaće i protesti koje organizuje nekoliko nevladinih organizacija, a pre svih Savez udruženja raseljenih u Crnoj Gori, Udruženje Crnogoraca Metohije i Udruženje porodica kidnapovanih, nestalih i ubijenih na Kosovu i Metohiji „Božur”.
Predsednik Pokreta za promene Nebojša Medojević poručio je da „lažne opozicione partije neće osuditi Tačijev dolazak i njegovu posetu koja je još jedna provokacija Srba”, pitajući vlast da li zna „koliko je Crnogoraca pobila Oslobodilačka vojska Kosova (OVK)?”
„Dolazi Hašim Tači u Crnu Goru ruku krvavih do lakata. Nadam se da dolazi da vrati ključeve kuća 30.000 prognanika sa Kosova, da našem premijeru Milu Đukanoviću vrati ono što je za vreme Zetske banovine pripadalo Crnoj Gori i da mu kaže: ’Evo ti, čoveče, Metohija. Vraćam ono što sam oteo’”, rekao je na akademiji održanoj povodom 99 godina od Mojkovačke bitke mitropolit Crnogorsko-primorske mitropolije Amfilohije. „Ako bi Tači vratio ono sve što je do 1945. godine bilo crnogorsko, time bi se vaspostavila prava Crna Gora. U to, naravno, spadaju još Pelješac, Ston, Mljet, Dubrovnik, teritorija do Neretve, zatim Raška oblast, Nova Varoš, Novi Pazar do Mitrovice, i do Đakovice i Prizrena.”
On je dodao da se Đukanovićeva vlada priznavanjem nezavisnosti Kosova „odrekla same Crne Gore”.
Za funkcionera vladajuće Demokratske partije socijalista Miodraga Vukovića Crna Gora ne može funkcionisati „po besmislenim stavovima i vrednostima koje ponovo pokušavaju da nametnu snage koje su i dovele do loših dešavanja na Balkanu”.
„Pozivi na proteste mogu da služe kao upozorenje zvaničnoj Crnoj Gori, koja je, nažalost, suočena sa činjenicom da njen demokratski razvoj prate i određeni društveni subjekti koji ne kriju da su protiv svega što je demokratska, državna i nacionalna ambicija Crne Gore”, saopštio je Vuković. „Organizuju se skupovi protiv čoveka koji je deo legitimne vlasti susedne države, koju je međunarodno priznalo više od 100 zemalja. Koliko sutra prvi ljudi Srbije će sa Tačijem sesti da razgovaraju o Kosovu, o sudbini raseljenih.”
Šef poslaničkog kluba Socijalističke narodne partije Aleksandar Damjanović ocenio je da zvanična Podgorica pozivom za posetu unapred daje alibi Tačiju, koji se povezuje sa najtežim ratnim zločinima.
„Najavljena poseta Hašima Tačija, koji valjda dolazi na poziv crnogorskog ministra spoljnih poslova, svakako neće biti dobro primljena kod većine crnogorskih građana. Ne ulazeći u motive poziva, smatram da se u trenutku kada je u toku formiranje tribunala za ratne zločine nad srpskim i crnogorskim stanovništvom tokom rata na Kosovu i Metohiji i kada još nisu objavljeni rezultati istrage trgovine organima, povodom nalaza gospodina Martija, na svojevrstan način od crnogorske strane gostu unapred daje određeni alibi. Ovo zbog toga što se ime Hašima Tačija pominje u vezi sa ratnim zločinima i mogućim optužnicama koje će biti podignute. Zato bi za prave motive pozivara iz crnogorske vlade, kako onih formalnih, tako i sakrivenih, trebalo pitati iste”, navodi Damjanović.
Udruženja raseljenih sa Kosova i Metohije u Crnoj Gori poručuju da Crna Gora ne bi smela da dozvoli ulazak Tačija jer je „on ratni zločinac”.
„Kao što zbog svojih zločina ne sme da uđe u užu Srbiju, ne računajući okupirani Kosmet, Tači ne bi smeo da dolazi ni u Crnu Goru, jer je njegova OVK proterala svih 30.000 nacionalnih Crnogoraca sa KiM, pri čemu u crnogorskoj Metohiji više nema nijednog Crnogorca”, rekao nam je predsednik Saveza udruženja raseljenih u Crnoj Gori Milenko Jovanović. „Tači i njegova kanibalska organizacija preorali su sva pravoslavna groblja u Metohiji, kidnapovali i ubili veliki broj članova naših porodica, i zato imamo moralnu i svaku drugu obavezu da javno kažemo šta mislimo o tom zločincu.”

Aca i Ivica
Još u doba kada su sklopili pakt o nenapadanju, prilikom formiranja vlade 2012. u kojoj je premijer bio Ivica Dačić, a PPV Aleksandar Vučić, obojica su bili iskreni. Nije to bila ljubav, već svest o tome da je jedna vlada tesna za obojicu. Ali, shvatili su da je još tesnije ako se nalaze u opoziciji!
Poznat kao zlopamtilo, Aca nije zaboravio kako ga je Ivica izdao prilikom dogovora da bude gradonačelnik Beograda. Ivica, takođe, rado podseća kako je izdao Borisa, poslavši ga u drugi film, a glavnu ulogu prepustio Aci.
Tako je stvoren klasičan srpski politički odnos, koji podseća na bračni. Upoznali su ih roditelji, Sloba i Šešelj. Početna veza je raskinuta prevarom, nastavljena kletvama, ali je pomirenje usledilo paktom iz interesa. Međusobno opanjkavanje po tabloidima, koji su moderno glasilo srpskog komšiluka, valjda se podrazumeva!
Da li je politička čaršija u pravu kada vidi Ivicu da se pakuje i izlazi iz vlade, ili je opet reč o Acinoj omiljenoj zabavi da disciplinuje Ivicu, tako što mu preti svilenim gajtanom preko svojih omiljenih glasnika, manekenke naprednjaka Zorane i prvog policajca Nebojše?
Oni zameraju Ivici zato što nije branio Acu, posle njegovog oštrog obraćanja Davenportu. Zašto Ivica nije podržao premijerov juriš na evropskog Majkla?
Zapravo je taj slučaj pokazao dve stvari. Prvi je razlika u karakterima. Dok je lakše iznervirati Hare Krišnu nego Ivicu, kod Ace je stvar drugačija. Lakše će nerve sačuvati Dule Vujošević, dok mu sude tehničku, nego premijer, kada mu pomenu BIRN.
Druga stvar je što Ivica neće trepnuti da opet izda Acu, ako oseti da Majklovo sunce obasjava njegovu petokraku zvezdu. U isto vreme, Aca pažljivo odmerava hoće li Ivica narasti posle eventualne briselske fotosinteze.
Ivica će ipak biti lišen te topline, jer neće danas sedeti sa britanskim kolegom Hamondom. Ivica će preuzeti predsedavanje OEBS-u, pa će Vučić, kao domaćin, odmeniti svog šefa diplomatije.
Ali, obojica znaju kod koga je došao Hamond. London želi da zna da li Vučić ostaje pouzdani partner imperije, ili je ipak odlučio da postane još jedan evropski Orban.
Za to vreme, Boris se zagreva na klupi za rezerve. Razgibavaju se i Čeda, Čanak, Vejvoda i Lihtova. Njihova gimnastika je posledica Acinog maršalovog plana opoziciji: „Radite kao da ćete sto godina biti van vlasti, ali budite spremni da sutra uđete u nju!”.
Boris je već angažovan kao posrednik između Beograda i Azerbejdžana, ali je teško zamisliti da će zaigrati epizodu u ovom filmu. To znači da je Boris trebalo da bude imenovan za šefa diplomatije već juče, kako bi OEBS preuzeo danas. Ili malo morgen, kako bi kazao Ivičin politički tata.

Cena nafte „iscedila” jabuke
Subotica – Sankcije EU i SAD prema Rusiji i pad cene nafte uticali su i na cenu najboljeg izvoznog proizvoda severne Bačke – jabuku. Iz ovdašnjih voćnjaka poslednjih desetak godina na rusko tržište izvozi se i do 90 odsto roda.
Najveći konkurent je Poljska, ali je, kažu naši voćari, naša jabuka neuporedivo ukusnija. S druge strane, pad vrednosti rublje doveo je do pada kupovne moći Rusa, te se naše jabuke, posebno skuplje sorte, slabije prodaju. Pošto je cena jabuke vezana za evro, kasni se i sa isplatom naših proizvođača.
– Prošle godine iz Srbije je izvezeno 137.000 tona jabuka i mi beležimo rast izvoza 15–20 odsto. Najveći deo roda otišao je za Rusiju, ali dobra strana je što su jabuke plasirane i na tržišta EU i okolnih zemalja – kaže za „Politiku” Evica Mihaljević, predsednica Asocijacije „Plodovi Srbije”.
Sa potencijalom od oko 250.000 tona jabuka, Srbija ne može da ugrozi druge snabdevače ruskog tržišta, ali ima svoje sigurno mesto zahvaljujući pre svega specifičnom ukusu naše jabuke. Iako se, kaže, kasni i sa isplatom, naši voćari imaju razumevanja.
U hladnjačama u okolini Subotice gotovo sve jabuke su „rezervisane”. Jedan od osnivača Zemljoradničke zadruge „Voćko” u Tavankutu Željko Nimčević prvog radnog dana ove sedmice nije mogao da odgovori na sve telefonske pozive. Iz hladnjače su jedan za drugim tovareni kamioni sa jabukama.
Kako kaže za „Politiku”, znatan deo roda je prodat još „iz voćnjaka”, sve komore u hladnjači koje se otvaraju do januara su ispražnjene i ostale su jabuke u komorama pod pritiskom koje se otvaraju u aprilu, ali očekuju da će i za njih biti kupaca.
– Prošla godina donela je odličan rod jabuka i to je bio i dobar predah za voćare nakon dve teške godine. Jabuke prodajemo po ceni do 20 do 40 evrocenti, i svi znamo da je naša jabuka izuzetno kvalitetna i tražena na stranom tržištu. Ipak, trenutno na ruskom tržištu najbolje prolaze one jeftinije sorte – kaže nam Nimčević.
On potvrđuje da svi voćari imaju problema sa naplatom, ali da uglavnom nisu zabrinuti.
– Mi primarni proizvođači smo zaštićeni – tvrdi.
Jedan od najvećih izvoznika jabuka na rusko tržište je i subotičko preduzeće „Agroprom”, čiji osnivač Vladimir Večić kaže za „Politiku” da ruski kupci kasne sa plaćanjem, jer su cene indeksirane u evrima, ali da i pored toga oni beleže dva puta veći izvoz.
– Naši kupci su veliki trgovinski lanci a poznato je da svi imaju rok plaćanja od 30 dana pa i duže. Postoje određena kašnjenja, ali bitno je da nema zastoja u plaćanju – kaže Večić, dodajući da se trenutno na ruskom tržištu više traže jeftinije sorte jabuka poput jonagolda i ajdareda.
Direktor ZZ „Prima” Vilmoš Fogaš, iz Bačkih Vinograda, nerado govori o aranžmanu koji imaju sa ruskim kupcima i kaže da su oni zaštitili svoje proizvođače, mada se iz nezvaničnih izvora može čuti da i članovima ove zadruge ruski partneri duguju više desetina hiljada evra.
U „Golden fruktu” u naselju Hajdukovo pored Subotice, direktor Tibor Tot kaže da oni jabuku prodaju domaćim izvoznicima prevaljujući tako na njih teret naplate plasmana na ruskom tržištu.
– Sklapamo ugovore tako da zaštitimo domaće voćare, te tražimo avansno plaćanje ili veći deo iznosa odmah po preuzimanju robe – kaže Tot.
Jabuke sa peska
Poseban kvalitet subotičke jabuke trebalo bi da bude dokazan i sertifikatom geografskog porekla i prvi put ove godine u gradskom budžetu Subotice izdvojeno je 400.000 dinara za projekat dobijanja zaštitnog znaka i sertifikata geografskog porekla „jabuke sa peska”.
– Duži niz godina planiramo da zaštitimo našu jabuku kao brend, jer ima pet puta više suve materije od bilo koje evropske jabuke i pet-šest puta više šećera. Ove osobine jabuke sa Subotičko-horgoške peščare formiraju njen poseban ukus i kvalitet koji je posebno važan za preradu u kašaste sokove. Nije teško dokazati „vrline” naše jabuke, ali je potrebno izraditi elaborat i započeti proces zaštite, jer je to značajno i za njen plasman na rusko i na evropska tržišta – kaže za „Politiku” Šimun Ostrogonac, član Gradskog veća zadužen za poljoprivredu.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Alen Badju podržao okupaciju bioskopa „Zvezda”
Francuski filozof Alen Badju ocenio je da je napad na list „Šarli ebdo” u kome je ubijeno 12 ljudi, od čega 10 članova redakcije, bio „fašistički zločin”, ali je, takođe, istakao i svoj stav da je marš solidarnosti, organizovan posle toga u Parizu, poslao neistinitu poruku da smo svi na istoj strani.
Na tom maršu, istakao je on, učestvovali su i političari poput premijera Izraela Benjamina Netanijahua, koji je, po njegovim rečima, „krivac masakra pre nekoliko meseci, kada je ubijeno 400 dece”.
Govoreći na jučerašnjoj konferenciji za novinare u prostorijama okupiranog bioskopa „Zvezda”, Badju je objasnio da je posledica demonstracija u ime slobode mišljenja i izražavanja ideja da imamo samo jedno mišljenje i jedan vid izražavanja.
Konkretno, posledica marša održanog u nedelju u Parizu je, po njemu, ideja da su francuska kultura, tradicija, običaji i način života dobri, dok su drugi loši. Stoga je on ovaj marš ocenio „defileom vladara” koji je poslao neistinitu poruku „da smo svi na istoj strani, da smo svi protiv varvarizma, da smo svi dobre i civilizovane osoba, što zapravo nije slučaj”.
Badju, koji smatra da je terorizam posledica neokolonijalizma, smatra da mobilizacija javnosti poput marša solidarnosti može da bude opasnost u budućnosti i da u Francuskoj postoji „rasizam protiv drugih kultura, vera i običaja”, koji mnogi desno orijentisani intelektualci podržavaju.
Poznat po tome da se i danas deklariše kao komunista i revolucionar, Badju je podržao okupaciju bioskopa „Zvezda”, izrazivši nadu da će okupacija uspeti da definiše novi prostor za umetničko i političko delovanje.
O tome da li zauzimanje„Zvezde” predstavlja krađu privatne svojine, Badju ima jasan stav, jer za komunistu, a on to jeste, „nije katastrofa” kada se privatna svojina transformiše u društvenu. Bioskop je bilo javno mesto, koje je privatizacija uništila i stoga ovaj čin predstavlja vraćanje bioskopa publici, ocenio je Badju.
Istorijski neuspeh komunizma ne znači da od te ideje treba odustati, smatra ovaj filozof, čije je gostovanje u Srbiji organizovala Edicija Jugoslavija u saradnji sa Studentskim kulturnim centrom Novi Sad i Domom kulture „Studentski grad”.
U ponedeljak uveče je održao predavanje u Domu kulture „Studentski grad”, koje je bilo izuzetno posećeno i gde su brojni posetioci aplauzom pozdravljali njegove reči poput onih: „Kad čujete reč reforme znajte da se ništa neće promeniti”. U utorak je, takođe, u Domu kulture „Studentski grad”, učestvovao u razgovoru o filmu, a sinoć se predstavio i Novosađanima.

„Janje / Kokoš / Orao” u Bitef teatru
Beogradska premijera jedne od najvećih regionalnih koprodukcija, trilogije „Janje / Kokoš / Orao” koja na različite načine prikazuje aspekte postkonfliktnih društava sa ciljem da publika u celom regionu preispita odnos prema zajedničkoj istoriji, biće izvedena večeras u 19 časova na sceni Bitef teatra.
Reč je o zajedničkoj trilogiji Internacionalnog teatarskog festivala MESS, Bitef teatra i Zagrebačkog kazališta mladih, nastaloj kao plod saradnje na projektu „Stoleće jedne porodice” koje finansira Evropska unija kroz program „Sarajevo 2014” i Ministarstva kulture i informisanja Republike Srbije, odnosno, Program za obeležavanje 100-godišnjice od Prvog svetskog rata.
Svoj scenski put ova trilogija, koja okuplja brojnu autorsku ekipu, a koju potpisuju tri mlade rediteljke iz Zagreba, Sarajeva i Beograda: „Janje” Anice Tomić, „Kokoš” Selme Spahić i „Orao” Ane Tomović, započela je u Sarajevu 5. i 6. decembra 2014. godine u tamošnjem Sarajevskom ratnom teatru. Posle večerašnje beogradske, sledi zagrebačka premijera 23. januara na sceni u ZKM-u. Od februara do aprila zakazana su gostovanja po Bosni i Hercegovini. 
Predstava „Janje” posvećena je Zagrebačkom kazalištu mladih, tačnije istoimenoj maloj dvorani „Miško Polanec” i trenutku u vremenu koje službena istorija obeležava kao jedno od najvećih krvoprolića u istoriji ratova koji je zauvek promenio sliku Evrope, ne samo teritorijalno, već i duhovno. Rad na njoj krenuo je od pitanja šta se 1914. godine nalazilo na prostoru današnjeg ZKM-a.
– Mislim da je projekat uspeo zato što su moje koleginice, a sada i prijateljice Selma Spahić i Ana Tomović sa svojim saradnicima pristupile poslu iz individualne perspektive onoga što nama danas znači ta 1914. godina. Niko se tu ne igra sa velikim temama, istorijskim informacijama ili činjenicama, nego pokušavamo sve preispitati kroz individualnu istoriju, a kao posledica toga rađaju se i te velike istorije. Ono što je manje poznato, jeste da je Prvi svetski rat na neki način znači i početak feminizma. Kako su muškarci odlazili u rat, kući su ostajale žene koje su preuzimale sve poslove – kaže Anica Tomić.
Trilogija „Janje / Kokoš / Orao” za sarajevski rediteljku Selmu Spahić je značajna jer predstavlja razmenu iskustava, kao životnih, tako i umetničkih. 
– Meni su možda najveće bogatstvo te brojne sesije koje smo Anica Tomić, Ana Tomović i ja imale zajedno, raspravljajući o tome kako i čime ćemo se baviti. Što se tiče predstave „Kokoš”, koja je, zapravo , drugi deo trilogije, a bavi se jednom večeri usred rata u životu porodice koju čine baka i dvojica braće blizanaca i u njihov život te večeri potpuno nepozvan ulazi neprijateljski vojnik. Zapravo, predstava je nastala na osnovu improvizacija, po motivima „Velike beležnice” Agate Kristi, preuzeli smo početnu situaciju i razvijali je kroz improvizacije propitujući šta je to što nas zanima o ratu danas, i koje je to etičko sivilo u koje nas rat dovodi da zapravo ne znamo ni sami šta je dobro, šta je zlo, šta ispravno, a šta pogrešno. Bavili smo pitanjima koja nisu prijatna, a to je: šta je sa sebičnošću u ratu, šta je sa instinktom za preživljavanje zbog kojeg se čine stvari koje u normalnim uslovima nikada ne biste uradili. Ta spoznaja je jako bolna – kaže Selma Spahić.
Treći i poslednji deo trilogija „Orao” beogradska rediteljka Ana Tomović radila je sa posebnim senzibilitetom. – Svaki deo trilogije govori svojim glasom, na drugačiji način o onom što je vitalno iz neke teme koja nam je zadata, a tiče se Prvog svetskog rata. Nas je zanimalo postratno vreme i momenat kada se vojnik vraća iz rata i šta se sa njim dešava. U predstavi „Orao” se priča o mladom čoveku koji se iz rata vratio kao bogalj i koji ni u svojoj sredini, čak ni u svojoj porodici više ne nailazi ni na kakvu podršku. Svi osećaju nelagodu povodom njega i svi gledaju kako da ga marginalizuju. On se bori da očuva normalan život što mu ne polazi za rukom. Ovde se najbolje prati odnos između ekonomije i ljubavi, a govori da čak i ti porodični, ljubavni odnosi u velikoj meri zavise od novca – priča Ana Tomović.

Otkuda redovi ispred Srpske banke
Pozivamo klijente da dođu u svoje matične ekspoziture radi okončanja poslovnog odnosa sa Srpskom bankom. Računi i kreditne obaveze, kao što su dozvoljena prekoračenja, kreditne kartice i čekovi građana, a koje klijenti nisu u mogućnosti da izmire, odnosno zatvore u pomenutom roku, biće prenete u ekspozituru Beograd i važiće do dospeća. Oročeni štedni ulozi u Srpskoj banci su sigurni, a po isteku ugovorenih rokova mogu se podići u ekspozituri Beograd. Svi aktivni krediti klijenata ostaju u banci uz ugovorene uslove, a svim klijentima je omogućeno da ubuduće nesmetano otplaćuju svoje rate bez naknade na šalterima Pošte širom zemlje – navedeno je u informaciji Srpske banke objavljenoj na njihovom sajtu posle odluke vlade, u decembru prošle godine, da ova banka u januaru 2015. postane samo servis namenske industrije, odnosno da više ne radi sa stanovništvom.
Očigledno nedovoljno za ono što se već dva dana dešava ispred poslovnica ove banke.
Takva odluka je građane koji su imali račune u ovoj banci dovela u nedoumicu šta će biti s njihovim novcem, ali i obavezama. U ponedeljak, u Kraljevu mnogi klijenti ove banke čekali su u redovima da regulišu svoje obaveze, jer su dobili obaveštenje da to moraju da učine do 22. januara.
Nepoznanica je mnogo, počev od toga da li će i tekući računi iz ove banke završiti u Poštanskoj štedionici po modelu koji je bio primenjen u slučaju ranijeg zatvaranja četiri domaće banke ili su građani dužni sami da ih otvaraju kod drugih banaka kako bi primali plate i penzije. Za sada od nadležnih stižu samo umirujuća obaveštenja da građani nemaju potrebe da žure da regulišu svoje obaveze, ali to je učinjeno tek kada su se formirale kolone stotina ljudi ispred poslovnica ove banke.
Trebalo je juče ministar odbrane Bratislav Gašić, poslednji među najodgovornijima, da apeluje na građane da ne stoje u redovima ispred te banke, jer su svi ulozi apsolutno obezbeđeni, a rokovi za gašenje računa biće produženi svuda gde za tim bude potrebe.
Gašić je, komentarišući situaciju od ponedeljka, kada se oko hiljadu građana okupilo ispred ekspoziture Srpske banke u Kraljevu kako bi što pre zatvorili račune, jasno poručio da je „sve pod kontrolom”. „Moja molba za sve građane koji imaju otvorene račune u Srpskoj banci je da ne brinu, jer su njihovi depoziti apsolutno obezbeđeni”, poručio je Gašić i dodao da će se Srpska banka uskoro baviti kreditiranjem isključivo namenske industrije.
Ministar odbrane je u izjavi za Tanjug rekao da „vest, da će građani morati da vrate kompletne kredite koje su uzeli u prethodnom periodu nije tačna. Moraju da vraćaju samo dospele obaveze, a biće im i za to produžen rok u skladu sa ugovorima koje su sa bankom potpisali. Oni će moći preko Pošte Srbije bez nadoknade da izmiruju svoje obaveze u narednom periodu”, precizirao je ministar.
Dodao je da će biti produžen rok za zatvaranje i prenošenje tekućih računa u neke druge banke, tako da tamo mogu da primaju penzije i plate.
Ovo što je juče učinio ministar Gašić moralo je blagovremeno da uradi bar poslovodstvo te banke koje, očigledno, nije doraslo ovom poslu.
Da klijenti Srpske banke nemaju razloga za brigu, poručio je i generalni sekretar Udruženja banaka Srbije Veroljub Dugalić. On je rekao da će svi poslovi Srpske banke za građane verovatno biti preneti u Poštansku štedionicu, budući da će se Srpska banka baviti samo namenskom industrijom.
------------------------------------------------------------------------
Gašić: Banka namenske industrije
Ministar odbrane je naglasio da će Srpska banka u narednom periodu puno raditi sa fabrikama namenske industrije i podvukao da će značaj biti višestruk. „Uspeh je što je ova banka sačuvana, što je sačuvana i dozvola, a prvi rezultati biće vidljivi već ove godine. Maksimalne rezultate od te banke očekujemo u 2016. jer ćemo moći da kreditiramo namensku industriju koja je do sada od stranih banaka uzimala kredite po jako visokim kamatama”, rekao je Gašić za Tanjug.

Do juna priprema tendera za prodaju Telekoma
Javni poziv za izbor privatizacionog savetnika za prodaju Telekom Srbija A.D. biće raspisan u naredne dve nedelje, a očekuje se da tender za prodaju te kompanije bude pripremljen do juna.
Kako je Tanjugu rečeno u Ministarstvu privrede, rok za prijavu konsultanata biće 25 dana od dana objavljivanja javnog poziva u „Službenom glasniku”, a rok za završetak posla biće, verovatno, tri meseca.
Sve ovo će omogućiti da do juna ove godine bude pripremljen tender za prodaju „Telekoma”, kažu u Ministarstvu.
Privatizacioni savetnik imaće zadatak da utvrdi koji model prodaje nacionalnog teleoperatera je najoptimalniji za državu, a zatim i da pripremi tender za prodaju „Telekoma”.
U dokumentu koji izradi savetnik videće se šta je tačno to što se investitorima nudi, ali i koja je cena ispod koje se ova kompanija ne sme nuditi na tržištu, zaključuju u Ministarstvu.
Ministarstvo privrede trebalo bi do juna ove godine da pripremi tender za prodaju Telekom Srbija, a javni poziv za izbor privatizacionog savetnika za prodaju tog akcionarskog društva biće raspisan u naredne dve nedelje.
Javni poziv za izbor privatizacionog savetnika za prodaju Telekoma Srbija biće raspisan u naredne dve nedelje, rok za prijavu konsultanata biće 25 dana od dana objavljivanja u Službenom glasniku, a rok za završetak posla biće, verovatno, tri meseca.
Privatizacioni savetnik imaće zadatak da utvrdi koji model prodaje nacionalnog operatera je najoptimalniji za državu, a zatim i da pripremi tender za prodaju Telekoma.
Praktično, preciziraju u Ministarstvu, u dokumentu koji izradi savetnik videće se šta je to tačno što se investitorima nudi, ali i koja je cena ispod koje se ova kompanija ne sme nuditi na tržištu.
Telekom Srbija neće morati da poništi svoj paket akcija od 20 odsto vlasništva, koji je pre tri godine otkupio od grčke kompanije OTE, predviđeno je izmenama i dopunama Zakona o privrednim društvima koje će se sutra naći pred poslanicima.
Prema važećem zakonu akcionarska društva, bez obzira da li su javna ili privatna, imala su rok od tri godine da, ukoliko poseduju više od 10 odsto sopstvenih akcija, sve što je preko tog procenta ponište.
Razlozi za donošenje tih izmena Zakona po hitnom postupku zasnovani su na činjenici da sada važeći zakonski trogodišnji rok, čijim istekom je svako akcionarsko društvo, bez obzira da li je javno ili ne, a koje poseduje vise od 10 odsto sopstvenih akcija, obavezno da sve akcije koje poseduje, preko navedenog procenta poništi, rečeno je Tanjugu u Ministarstvu privrede.
U slučaju Telekoma Srbija, taj rok ističe 25. januara 2015. godine, preciziraju u Ministarstvu.
Predloženim zakonskim rešenjima otklanja se obaveza poništenja sopstvenih akcija za čije sticanje su izdvojena značajna finansijska sredstva, a poništenjem sopstvenih akcija morao bi da bude smanjen osnovni kapital Telekoma, uz negativne posledice u finansijskim izveštajima te kompanije, kažu u Ministarstvu.
To bi se, kako navode, negativno odrazilo i na imovinu Republike Srbije i brojnih malih akcionara kompanije.
U Ministarstvu privrede podsećaju da je Telekom Srbija, kao akcionarsko društvo od posebnog značaja za Srbiju, kao i njegove brojne akcionare, građane, zaposlene i bivše zaposlene, čiji je značajan deo osnovnog kapitala 20 odsto, izražen kroz takozvane sopstvene akcije, koje je kompanija stekla realizacijom transakcije njihove kupovine od ranijeg manjinskog akcionara - grčke telekomunikacione kompanije OTE, početkom 2012. godine.

Zaštitnik: Prijave protiv dva pripadnika Vojne policije
Zaštitnik građana Saša Janković saopštio je juče da je podneo krivične prijave protiv dvojice pripadnika Uprave Vojne policije zbog napada na Žandarmeriju tokom prošlogodišnje Parade ponosa.
U centru Beograd, 28. septembra pripadnici Žandarmerije sukobili su se sa bratom premijera Srbije i bratom gradonačelnika Beograda i dva člana obezbeđenja predsednika vlade Aleksandra Vučića.
Zaštitnik je naveo da se tako pridružio krivičnoj prijavi koju je policija, po nalogu tužilaštva, već podnela protiv sedmorice pripadnika Žandarmerije zbog torture i zlostavljanja nakon sukoba.
Janković je obavestio tužilaštvo da je Vojnobezbednosna agencija oduzela snimke video-nadzora iz lokala u okolini i razgovarala sa svedocima događaja pre policajaca kojima je tužilaštvo naredilo da sprovedu istragu.
Zaštitnik građana je dodao da je pokrenuo postupak kontrole zbog kršenja ljudskih prava brutalnom i prekomernom upotrebom sile koja je javno prikazana na snimcima televizije N-1 i delovima snimka koji je načinio službeni snimatelj Žandarmerije, što je izazvalo i opravdanu zabrinutost javnosti.
Janković je utvrdio da se u policijskim spisima navodi da su četiri civilno obučene osobe pre prikazane brutalnosti odbile da poslušaju usmena naređenja, pokušale da probiju kordon, vređale pripadnike Žandarmerije, pretile im i fizički se sukobile sa njima.
„To je navedeno ne samo u izjavama svih policajaca sa lica mesta, već i kao činjenica u odlukama kojima su pripadnici Žandarmerije udaljeni s posla”, kazao je Janković i dodao da je policija, ipak, po nalogu tužilaštva podnela krivične prijave samo protiv svojih pripadnika.
Zakon obavezuje zaštitnika građana da, kada u postupku koji vodi nađe da u radnjama funkcionera ili zaposlenog u organu uprave ima elemenata krivičnog ili drugog kažnjivog dela, nadležnom organu podnese prijavu za pokretanje krivičnog ili drugog odgovarajućeg postupka, piše u saopštenju.
Zaštitnik je rekao da su, uprkos obavezi koja je izričito utvrđena zakonom, Vojnobezbednosna agencija i Ministarstvo odbrane, odbili da ombudsmanu dostave sve podatke o slučaju, potrebne da bi zaštitnik ostvario svoju kontrolnu ulogu.

Pronađen vozač koji je u Surčinu naleteo na tinejdžere
BEOGRAD – Pripadnici Ministarstva unutrašnjih poslova pronašli su vozilo i vozača za koga postoji osnov sumnje da je 12. januara u Surčinu naleteo na grupu tinejdžera i tom prilikom teško povredio dve maloletnice stare 17 godina.
Kako je navedeno u saopštenju MUP-a, pripadnici ministarstva pronašli su večeras vozilo „Seat” beogradske registracije i vozača D. V. (57) iz Surčina, za kog postoji osnov sumnje da je u ponedeljak oko 21 sat u Skopljanskoj ulici u Surčinu naleteo na grupu tinejdžera i tom prilikom teško povredio dve maloletnice.
Kako su preneli mediji, dve devojke teško su povređene u ponedeljak uveče kada je na njih naleteo vozač automobila u Surčinu i potom pobegao sa mesta nesreće.
Jedna devojka je puštena posle opservacije, dok se druga nalazi na intezivnoj nezi, primljena je u besvesnom stanju i ima teške telesne povrede.

Privedena dvojica maloletnika zbog hakerisanja
BEOGRAD – Pripadnici MUP-a Srbije priveli su dvojicu maloletnika starih 16 godina zbog sumnje da su organizovali hakerske upade u baze podataka, među kojima su i podaci o platnim karticama u elektronskom obliku, i da su te podatke dalje distribuirali.
U saopštenju, MUP Srbije navodi da su pripadnici Odeljenja za borbu protiv visokotehnološkog kriminala podneli krivičnu prijavu protiv organizatora i suorganizatora hakerske grupe „Srpski hakeri” zbog postojanja osnovane sumnje da su pribavili bazu jedne političke partije i potom je prosledili redakcijama elektronskih i štampanih medija.
U saradnji s Posebnim tužilaštvom za visokotehnološki kriminal, zbog postojanja osnovane sumnje da su počinili krivično delo neovlašćeni pristup zaštićenom računaru, računarskoj mreži i elektronskoj obradi podataka, policija je organizatora grupe privela Višem sudu u Beogradu.
Kako je saopštio danas MUP, reč je o maloletnicima starim 16 godina, a organizatoru grupe Viši sud odredio je pritvor do 30 dana.
Pregledom računarskog sistema osumnjičenih, policija je pronašla maliciozne softverske alat - programe koji služe za vršenje krivičnih dela protiv bezbednosti računarskih podataka, računarskih virusa i druge elektronske dokaze o izvršenju krivičnog dela iz oblasti visokotehnološkog kriminala, kao što su podaci o platnim karticama u elektronskom obliku.
Takođe su pronađeni i tekstualni fajlovi na kojima su se nalazila korisnička imena i šifre elektronskih naloga za koje postoji sumnja da pripadaju građanima Srbije, naodi se u saopštenju.
Računarska oprema, koja je služila za izvršenje krivičnog dela, privremeno je oduzeta, piše u saopštenju MUP-a.

Vulikić: Šefovi policije ometali istragu ubistva Velibora Dunjića
Vrh beogradske policije učestvovao je u maju prošle godine u ometanju istrage ubistva Velibora Dunjića, jednog od vođa navijača Crvene zvezde ispred splava „Džimis”, tvrdi za „Politiku” Vlastimir Vulikić, u to vreme načelnik Trećeg odeljenja za suzbijanje krvnih i seksualnih delikata u beogradskoj policiji. On je optužio Nebojšu Markovića, tadašnjeg načelnika beogradske Uprave kriminalističke policije (UKP), da je nekoliko sati posle ubistva povukao ekipu za posmatranje i praćenje na terenu. Ova ekipa je, smatra Vulikić, trebalo inspektorima Trećeg odeljenja da pomogne u pronalasku glavnog dokaza i osumnjičenog za ubistvo.
Ekipa je povučena sa terena pet minuta nakon što je Vulikić, kako tvrdi, obavestio Markovića da su oni zabeležili da se sa osobom za koju se veruje da je vlasnik splava „Džimis” u poznatom beogradskom restoranu sastao jedan od šefova beogradske policije. Naš sagovornik je naveo da ne može javno da kaže njegovo ime, već će to reći u okviru istrage tužiocu koji bude radio na ovom slučaju.
Marković je juče negirao ove optužbe uz napomenu da nema pojma o čemu govorimo i da je za slučaj nadležno tužilaštvo.
Vulikiću je, kako tvrdi, 20 dana posle ubistva, savetovano da ode na godišnji odmor, a po povratku ga je sačekalo rešenje o smeni sa mesta načelnika Trećeg odeljenja na čijem je čelu bio godinu dana. Prethodno je od 2006. do 2013. godine radio kao zamenik načelnika ovog odeljenja čiji je šef bio Nebojša Marković. Upitan zbog čega je tek sada odlučio da progovori o svemu, Vulikić kaže da je iscrpeo mogućnosti da se obrati direktoru policije i ministru unutrašnjih poslova.
Velibor Dunjić ubijen je 15. maja prošle godine ispred splava „Džimis”, u svom automobilu. Vulikić navodi da od samog početka nije bilo sporno ni ko je ubica, ni šta je motiv. Bili su potrebni dokazi. On kaže da je ključni dokaz, hard-disk sa snimkom kamere na splavu „Džimis” na kojoj je zabeležno ubistvo, nestao pre dolaska uviđajne ekipe policije na lice mesta.
„Ekipa je otkrila da je hard-disk sa snimcima svih kamera na splavu pa i one koja je zabeležila ubistvo i ubicu iščupan i odnet. Na osnovu informacije da je oružje, kojim je Dunjić ubijen, najverovatnije bačeno u reku, zahtevao sam da se angažuju ronioci. Žandarmerija je posle četiri do pet sati ronjenja našla pištolj, ali sam im rekao da nastave da traže hard-disk, jer smo sumnjali da je možda i on bačen u reku”, objašnjava Vulikić.
U međuvremenu na informativni razgovor u policiju doveden je jedan od suvlasnika splava „Džimis” sa kojim je lično razgovarao.
„U vezi sa ključnim pitanjima o tome ko je šef obezbeđenja splava i da li ga prepoznaje na fotografiji, nije hteo da sarađuje. Tvrdio je da on ne pamti imena i likove osoba. Budući da je bilo očigledno da suvlasnik splava nešto krije, od Nebojše Markovića, načelnika Uprave kriminalističke policije tražio sam da se angažuje ekipa za posmatranje i pratnju. Mislio sam da će nas on odvesti do ubice ili makar do osobe, koja je sakrila hard-disk ili ubicu”, navodi Vulikić.
Kako objašnjava, angažovanjem ekipe, nekoliko sati posle ubistva registrovan je sastanak jednog od šefova beogradske policije i osobe za koju se veruje da je vlasnik splava „Džimis”.
„Ovaj susret registrovali su operativci, koji su radili na rasvetljavanju ubistva, a koji su u to vreme bili ispomoć ekipama za pratnju, preko kojih smo pokušali da dođemo do mesta gde se skriva ubica. Kada su mi oko podneva tog dana kazali da je došlo do ovog susreta u restoranu, obavestio sam Markovića, svog prvog pretpostavljenog. Posle pet minuta mi je rečeno da ekipe za posmatranje i praćenje ne mogu više da nastave posao na ubistvu, jer se nešto hitno desilo što moraju da rade. Nikada nisam saznao šta je tog dana bio veći zločin od ubistva da bi mi bio oduzet alat za rad”, navodi Vulikić.
On kaže da je njegov tim sam nastavio da istražuje Dunjićevo ubistvo.
„Istragu u vezi sa ostalim članovima obezbeđenja posle njihovog saslušanja u policiji, tokom kojeg niko nije rekao nijedan koristan detalj, nastavili smo da radimo sami tog dana, krijući to od šefova. Znali smo da hard-disk, koji je jedini dokaz za ubistvo može da bude uništen, kao i da pretpostavljeni nemaju volju da se on nađe. Ceo taj dan protekao je u našem samoinicijativnom radu, bez ikakvog interesovanja načelnika UKP-a, što je bilo neuobičajeno, imajući u vidu da smo godinama zajednički brinuli dokle se sa kojim predmetom stiglo”, ocenjuje Vulikić.
On dodaje da je Marković tek uveče oko 20 časova došao kod njega u kancelariju:
„Rekao mi je da je hard-disk sa snimkom, na kojem se ubistvo moglo videti kao na dlanu, kod izvesne osobe na Karaburmi i da odemo po njega. Kazao sam mu da se nadam da ga nisu uništili i da ga sada velikodušno preko njih predaju inspektorima. To se pokazalo kao tačno. Osoba kod koje smo došli sačekala nas je sa osmehom i hard-diskom uvijenim kao novogodišnji poklon. Odmah je rekao da mu je noseći ga tog jutra do kuće, tri puta pao. Ispostavilo se da su snimci neupotrebljivi”, tvrdi Vulikić.
„Posle mog sklanjanja sa mesta načelnika, koliko znam, nije rađeno ništa na rasvetljavanju ubistva Dunjića. Moju smenu je inicirao Marković sa obrazloženjem da su nepobitni odlični rezultati Odeljenja za krvne i seksualne delikte, ali da pokazujem „subjektivnost u rukovođenju”, zaključuje Vulikić.
On je nedavno dobio rešenje o premeštanju u Upravu za požare i poplave Sektora za vanredne situacije. O motivima zbog kojih govori za „Politiku” kaže:
„Ovu obavezu imam kao član vladine komisije za rasvetljavanje ubistva novinara, kao i zbog 90 odsto časnih policajaca, koji odgovorno obavljaju svoj posao. Nemam pravo da ćutim ni zbog činjenice da sam sa svojim timom prikupio dokaze na osnovu kojih je Dunjić osuđen na zatvorsku kaznu. Svoju smenu doživeo sam legitimno jer svako bira saradnike, ali nepoštovanje zakona i poniženje nisam mogao da progutam”, tvrdi naš sagovornik.
Vulikić kaže da je svestan odgovornosti zbog izlaska u javnost i činjenice da će biti u još težem položaju, kao i da će mu život biti ugrožen.
Pojedini dnevni listovi, pozivajući se na policijske izvore objavili su pre dva dana da je beogradska policija rasvetlila ubistvo i prikupila dovoljno dokaza za krivične prijave protiv Vladimira Đurovića, osumnjičenog za ubistvo, inače šefa obezbeđenja splava „Džimis” i Aleksandra Đuranovića, osumnjičenog da je u reku bacio pištolj kojim je Dunjić upucan. Objavljeno je da je Đurović u bekstvu, dok je Đuranović navodno uhapšen. Međutim, u MUP-u Srbije za naš list nisu mogli da potvrde ovu informaciju.
Podsetimo, Veselin Milić, načelnik beogradske policije je tri dana posle ubistva Dunjića u medijima izjavio da je slučaj praktično rešen.
„Građani nemaju razloga da brinu, policija radi svoj posao. Identifikovan je ubica i očekuje se uskoro njegovo hapšenje”, kazao je Milić za televiziju „Pink”, 18. maja prošle godine.
Sporadične informacije o osumnjičenima za ubistvo izvučene su „iz naftalina” u jeku kadrovskih promena u beogradskoj policiji.
Podsetimo, Nebojša Stefanović, ministar unutrašnjih poslova najavio je kadrovske promene u vrhu PU Beograd zbog toga što u ovoj upravi, kako je rekao, ne znaju da li je na biznismena Milana Beka pucao amater ili profesionalac. Prvi je rešenje o smeni dobio, 31. decembra prošle godine, Nebojša Marković, načelnik UKP-a. Iako je rekao da nema ništa protiv da pređe na mesto pomoćnika načelnika UKP-a u MUP-u, Marković je uložio žalbu na rešenje o smeni.
-------------------------------------------------------------
Načelnik UKP-a negira optužbe
Nebojša Marković, smenjeni načelnik beogradske Uprave kriminalističke policije kaže za „Politiku” da ne može da komentariše da je učestvovao u ometanju istrage ubistva Velibora Dunjića i da kao načelnik UKP-a nema veze sa tim. Na pitanje da li je tačno da je na dan ubistva, tokom istrage naredio da se sa terena povuče ekipa za posmatranje i praćenje, Marković odgovara: „Čije praćenje, ne razumem šta me pitate?”
Pojasnili smo da mislimo na praćenje osobe za koju su inspektori, koji su radili na slučaju verovali da može da ih odvede do hard-diska sa snimkom ubistva, kojeg je zabeležila kamera na splavu i do osumnjičenog za zločin.
„Pojam nemam šta me pitate i odakle vam to. Ja ne povlačim nikog. Ne znam o čemu pričate”, tvrdio je Marković.
Upitan da li je potrebno njegovo odobrenje za angažovanje ekipe za praćenje i posmatranje u istrazi on je odgovorio potvrdno. Na pitanje da li je on tog dana odobrio da se angažuje ekipa za pratnju i zatim je povukao sa terena, Marković je kazao da nije tačno: „Ne znam o čemu pričate. Ne znam ko vam je to rekao, to su insinuacije.”
On nije hteo da potvrdi ni da komentariše pisanja medija o tome da je beogradska policija rasvetlila slučaj ubistva Velibora Dunjića i da je uhapšen pomagač koji je bacio pištolj, navodeći da istragu vodi tužilaštvo.

Problem građana Srbije
Pre neki dan je član Gradskog veća Beograda i član Glavnog i Izvršnog odbora SNS-a Dragomir Petronijević, rođeni Beograđanin i diplomac Univerziteta za poslovne studije „Banjaluka”, izjavio da penzioneri „ne plaćaju sami” karte za gradski prevoz „jer im penzije isplaćuje država, a penzije se isplaćuju od onoga što zarade zaposleni”. Upozorio je: „Zato dosta zamene teza.”
Ostavljajući po strani pitanje šta je nateralo čoveka sa stalnim boravkom u Beogradu da studira u Banjaluci, upada u oči da je zamenu teza upravo učinio ovaj 32-ogodišnjak. Naime, iz njegove izjave ispada da penzioneri dobijaju milostinju od države, a ne da su penziju zaradili višedecenijskim radom. Doista, manjak osnovne pristojnosti, naročito u svetlu kidisanja naprednjaka na unosne sinekure u javnom sektoru, krasi ovog perspektivnog političara.
Predsednik Nikolić, pak, izjavi nedavno da „ne oseća nikakvu grižu savesti” zbog toga što je nezakonito sazidao kuću, jer se u Srbiji ionako „ne zna šta znači legalno, a šta nelegalno”, te da: „Nisam zidao kao predsednik države, već mnogo ranije.” Treba li podsećati da nekadašnji kandidat za predsednika Srbije Tomislav Nikolić nije znao ni naziv smera koji je pod stare dane navodno pohađao na jednoj od privatnih visokoškolskih ustanova u Novom Sadu? Uostalom, moguće je da se u Srbiji stvarno ni ne zna šta je legalno, a šta nelegalno, jer u protivnom Tomislav Nikolić ne bi onomad ni mogao postati predsednik niti bi to nakon pomenute izjave mogao ostati.
Nego, seća li se iko pompezno najavljene „borbe protiv kriminala i korupcije”, kojom je prvi potpredsednik vlade osvojio simpatije ojađenih građana Srbije? Ipak, kako je članica Saveta za borbu protiv korupcije Vlade Srbije Jelisaveta Vasilić nedavno podsetila, nijedan slučaj korupcije od onih 24, na kojima su Savet i EU insistirali i koje je Vučić obećao da će rešiti, zapravo nije sudski procesuiran. Štaviše, gospođa Vasilić reče da Savet nekih godinu i po dana nema nikakvih kontakata s predsednikom vlade, iako su smešteni u istoj zgradi. Ne čudi, prema tome, što nijedna primedba Saveta na tzv. medijske zakone nije usvojena. Drugim rečima, baš kao i sve prethodne vlade, i ova pokazuje aroganciju prema sopstvenom savetodavnom telu i interesima građana.
Takođe, pre neki dan je Aleksandar Vučić napao i novinare „Balkanske istraživačke mreže” (BIRN) da su „dobili pare od gospodina Davenporta i EU da govore protiv Vlade Srbije”. Ispoljeni bes neretko prikriva tajni interes. Naime, novinari su istraživali tender za ispumpavanje vode iz kopa „Tamnava – Zapadno polje” na kojem je pobedila firma „Energotehnika – južna Bačka”. Nepobitno su utvrdili ne samo da pomenuta firma nema iskustva na poslovima ispumpavanja vode, već i da je jedan od njenih vlasnika i direktora Dragoljub Zbiljić osumnjičen za utaju poreza: u Kragujevcu je još 2011. optužen za navedeno zlodelo, za koje je prvo ročište održano krajem novembra 2014. (toliko o efikasnosti pravosuđa), a i u Novom Sadu je protiv njega pokrenuta istraga. Prema tome, ovo preduzeće po zakonu nije smelo dobiti posao.
U izveštaju BIRN-a piše da se među firmama koje su pomagale „Energotehnici – južna Bačka” nalazi i preduzeće „Hidro-tan”, povezano s direktorom „Elektromreže Srbije” Nikolom Petrovićem. Potonji je, naime, bio suvlasnik ili direktor četiri firme do 2012, tj. do osnivanja vlade Dačić–Vučić, a direktor „Hidro-tana” Dragan Klisura slučajno je suvlasnik baš tih preduzeća. Tri od četiri ove firme bave se proizvodnjom električne energije, pa se mora postaviti pitanje sukoba interesa. Zli jezici tvrde, pak, da je moćni direktor „Elektromreže Srbije” kum premijera Vučića. Naravno, kum nije dugme (Šta li predsednik Nikolić o tome misli?), ali je vrlo rđavo ako, možda, predsednik Vlade Srbije stavlja kumovski iznad javnog interesa. Javni interes odnosi se prevashodno na zaštitu poreskih obveznika, ali i ugleda Republike Srbije, pa i njene vlade, u Evropskoj uniji. Naime, Majkl Davenport je ne samo bivši britanski ambasador, već i šef Delegacije EU u Srbiji, i nije dobro da se predsednik vlade države kandidatkinje za članstvo u EU na ponešto primitivan način odnosi prema njemu. Nemačka je najmoćnija država u EU, ali neće braniti neodgovarajući odnos svoga štićenika prema predstavniku Unije na čijem čelu se nalazi. Izražena nervoza, galama i bes premijera Vučića bude sumnju da nešto krije. Da li su Nikola Petrović i on kumovi? Ako jesu, sve je jasno.
Belodano je da su građani Srbije u ozbiljnom škripcu, jer imaju autoritarnu i nesposobnu, a u korupciji ogrezlu vlast. Opozicija? Intelektualci?

Sloboda govora ili rasizam šarlijevaca
Svega pet-šest sati nakon što su ekstremni islamisti ubili 12 osoba u redakciji francuskog satiričnog časopisa „Šarli ebdo”, društvene mreže su u Srbiji, kao i u Evropi i Americi, bile preplavljene porukom „Ja sam Šarli”. Na taj izraz saosećanja već sledećeg jutra je još više fejsbukovaca i tviteraša iz Srbije uzvratilo „Ja nisam Šarli”.
Neki su tako učinili zato što sumnjaju da su se iza provokativnosti šarlijevaca krili rasizam i islamofobija. Većina je pitala gde je nezavisnost „Šarli ebdoa” nestala kada je trebalo izraziti solidarnost sa 16 radnika Radio-televizije Beograd koji su stradali od NATO projektila.
Ispostavilo se da francuski magazin zaista nije bio nesvestan kosovskog rata, već ga je ispratio karikaturama u kojima se Srbi, eufemistički rečeno, ne prikazuju u povoljnom svetlu. Na jednoj od njih, ispod natpisa „Srceparajući pozdrav”, srpski vojnik drži odsečenu glavu kosovskog Albanca uz tekst „Rastanak je mala smrt”.
Tako su se u rezervama prema „Šarli ebdou” desno orijentisani Srbi udružili sa sunarodnicima sklonim zapadnom multikulturalizmu. Satiru šarlijevaca su odbacili kao agresiju prema malima i nezaštićenima – bilo da se u tom opisu prepoznaju Srbi ili imigranti druge vere i boje kože. Slično ograđivanje od spornih karikatura moglo se makar između redova osetiti i u tekstovima u zapadnoj štampi.
Jedno se „Šarli ebdou” ipak mora priznati. Mnogo više surovih karikatura su posvetili papi nego proroku Muhamedu. Zatucanost unutar sopstvene vere napadali su i češće nego islamski fundamentalizam. Časopis je svojevremeno i zatvoren nakon izuzetno grube šale na račun smrti Šarla de Gola. Svaka svetinja je za njih bila meta već samo zato što je svetinja.
Pokušavajući da tako svirep humor objasne svojim čitaocima, zapadni mediji su napominjali da su šarlijevci ponikli u rableovskoj tradiciji karakterističnoj za Francusku. Već i prijem obične šale zavisi od toga u kojoj zemlji je pričate, ali Rable po standardima savremene političke korektnosti ne samo da nije smešan, nego je neukusan i vulgaran, opterećen telesnim gadostima na nivou koji se u rukama manje talentovanih naslednika lako može svesti na banalni klozetski humor. Tu je već ocena rada šarlijevaca u domenu estetike, o čemu bi sada bilo promašeno raspravljati, jer nisu stradali zbog umetničkih domašaja, već zato što su uopšte dirnuli u tabu.
Politička ravan njihovih karikatura, međutim, ne može se zaobići. Ako je ovaj teroristički čin, kako je nazvan u nekim zapadnim medijima, evropski 11. septembar, između Francuske i Sjedinjenih Američkih Država zaista se mogu povući neke paralele. Francuska je predvodnica vojne intervencije kojom je demokratija trebalo da bude donesena u Libiju, zemlja sa mnoštvom neintegrisanih i dalje siromašnih imigranata iz dela sveta koji je donedavno eksploatisala. Zato bi se od Francuza mogao očekivati naročit obzir prema Arapima, kao što se američki karikaturisti klone slikanja debelih usana tipičnih za crnce, dok nemački izbegavaju prikazivanje dugih i kukastih noseva da se ne bi i nehotice podsmevali Jevrejima. Konačno, osetljivost na antisemitizam francuska država je pokazala izvodeći pred sud kontroverznog komičara Dijedonea.
Pitanje je, naravno, do koje granice se individualna savest umetnika sme opterećivati krivicom njegove nacije, naročito kada je reč o satiričarima koji su bili dokazano ikonoklastični prema tabuima sopstvene kulture. Urednik „Šarli ebdoa” Stefan Šarbonije je u jednom intervjuu podsetio i da su se uvek borili za prava imigranata. U nedostatku dubljeg uvida u rad šarlijevaca, nema razloga da mu se ne veruje.
Njihov odnos prema manjinama, ipak, nije bio dovoljno dobar za neke ugledne svetske crtače. Uz izraze saosećanja prema žrtvama i gnušanja prema terorizmu, Džo Sako je za „Njujork tajms” naglasio da za svoje mete bira moćnike radije nego rasne, etničke i verske grupe, osobito one koje se osećaju obespravljenima. Tom Spurdžen je iz solidarnosti na svoj profil na društvenoj mreži postavio neke od karikatura šarlijevaca, ali ih je za njujorški list nazvao rasističkim.
U dilemi su se našli i urednici zapadnih medija kada je trebalo odlučiti da li da i oni prenesu sporne karikature „Šarli ebdoa”. U Americi gotovo da niko to nije učinio, dok u Evropi mnogi jesu. Din Bake, glavni urednik „Njujork tajmsa”, svoj potez je obrazložio time da nije želeo da povredi osećanja muslimanskih čitalaca, kao i nevoljnošću da izloži svoje ljude opasnosti. Zaista, jedan hamburški list je zapaljen već sutradan nakon što je objavio karikature. Britanski „Gardijan”, koji je odmah donirao 100.000 funti francuskom časopisu, takođe nije preneo radove šarlijevaca, navodeći da borba za nečiju slobodu govora ne podrazumeva i obavezu da se ponavljaju njegove reči. Takav stav je zauzeo i Glen Grinvold, novinar koji je objavio dokumenta Edvarda Snoudena, čovek kojem se ne može prigovoriti da uzmiče od borbe za slobodu govora.
---------------------------------------------
Povratak Evrope u 17. vek
Granice slobode govora će sigurno biti preispitivane i na druge načine nakon masakra u Parizu. Redakcija „Šarli ebdoa” je pre tri godine već bila zapaljena zbog karikatura Proroka, a Francuska je morala da zatvori ambasade i škole u 20 zemalja. Paul Kliter, holandski profesor prava, u tekstu koji prenosi „Njujork tajms” kaže da će se Evropa vratiti u period 17. veka, pre svršetka verskih ratova, kada su se antireligijski spisi objavljivali anonimno, ako islamistima pođe za rukom da zastraše javnost i novinare. Kliter podseća da danski karikaturista Kurt Vestergard pod policijskom zaštitom živi već deset godina zato što je objavio jednu podsmešljivu karikaturu Muhameda. Salman Ruždi više nikada nije napisao nešto poput „Satanskih stihova”, niti bi takvu knjigu neko danas objavio, ukazuje Kliter.
Nije čudo što je tu već odavno usvojenu, mada nepisanu zabranu kršio samo jedan magazin iz Francuske, zemlje koja nije prihvatila savremeni koncept prema kojem unutar jedne države obitavaju različite kulture koje se ne smeju uzajamno kritikovati. Umesto multikulturalizma, Francuska se drži klasičnog republikanizma koji podrazumeva da svi građani prihvataju zajednički koncept javnog dobra. „Šarli ebdo” je zato, uz sve kontroverze, možda bio poslednji bastion starinskog shvatanja slobode govora, kakvo je Evropa nekada proklamovala.Zašto je „Politika” objavila karikature
„Politika” je prošle nedelje objavila neke od karikatura zbog kojih su radikalni islamisti u Parizu ubili 12 ljudi u redakciji „Šarli ebdoa”, iako su to odbile da učine mnoge svetske redakcije.
– U trenutku kada je glavna vest da je izvršen pokolj u redakciji „Šarli ebdo” zbog karikatura koje je objavljivao, novinarski standard nalaže da pokažemo čitaocima kakve su te karikature. Sadržaj karikatura postaje nezaobilazan deo vesti. Čitalac ne dobija punu informaciju o onome što se desilo u Parizu ako mediji ne objave karikature – bez obzira na to da li nam se te karikature dopadaju. U tom času više nije bitno da li bi te karikature pre pokolja prošle novinarski standard sajta Udruženja novinara Srbije ili lista „Politika” – napisala je Ljiljana Smajlović, glavna i odgovorna urednica „Politike” i predsednica UNS-a, na sajtu tog udruženja.
Istim motivima se, kaže Smajlovićeva, rukovodila i 2006, kada je na naslovnoj strani „Politike” objavila dansku karikaturu koja je potresla islamski svet. Glavni urednik, navodi ona, mora sam da odluči da li određenu karikaturu smatra političkom satirom ili rasističkim podstrekavanjem mržnje, no to ne znači da takve odluke urednika ili redakcijskog kolegijuma ne mogu postati i predmet javne debate.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Dačić:Prioriteti spoljne politike Srbije u 2015. ostaju isti
BEOGRAD – Prvi potpredsednik Vlade i ministar spoljnih poslova Srbije Ivica Dačić priredio je danas novogodišnji prijem za šefove diplomatskih misija i međunarodnih organizacija, kao i direktore i glavne i odgovorne urednike medija, a tom prilikom je poručio da prioriteti spoljne politike Srbije ostaju isti i u 2015. godini.
„Naš prvi strateški prioritet je i dalje članstvo u EU, o čemu u zemlji postoji najširi mogući društveni i politički konsenzus”, rekao je Dačić obraćajući se zvanicama na prijemu u Ministarstvu spoljnih poslova Srbije.
On je podsetio da su spoljnopolitički prioriteti Vlade Srbije nastavak puta ka EU i dijaloga sa Prištinom, uključujući sprovođenje dosad postignutih dogovora, jačanje odnosa sa susedima i ukupne regionalne saradnje, kao i odnosa sa najznačajnijim akterima evropske politike i tradicionalnim prijateljima i partnerima širom sveta, te delovanje diplomatske službe u funkciji ekonomskog oporavka zemlje i unutrašnjih reformi.
„Put ka članstvu u EU sagledavamo kao istorijsku šansu za modernizaciju i promene, čemu je Vlada Republike Srbije istinski posvećena”, istakao je on, podsetivši da je EU najvažniji trgovinski i investicioni partner Srbije.
Dačić je izrazio nadu da će pregovori o članstvu biti uskoro otvoreni i ukazao na ozbiljnost zadataka koji su pred vladom i neophodnost nastavka reformi u svim oblastima.
Prema njegovim rečima, ohrabruje to što je dosadašnji tok evropskih integracija pokazao da Srbija raspolaže neophodnim administrativnim kapacitetima i da je u stanju da u kratkom roku usvoji i implementira evropske pravne tekovine što, kako je uveren, prepoznaju i njeni evropski partneri.
„I pored toga što je članstvo u EU naš glavni prioritet, želimo da razvijamo svestrane, prijateljske odnose i saradnju sa svim zemljama i time doprinesemo međunarodnom miru, stabilnosti i svima neophodnom prosperitetu”, napomenuo je srpski šef diplomatije.
Srbija je, ponovio je on, posvećena razvoju dobrosusedskih odnosa i saradnje sa svim zemljama regiona u cilju jačanja stabilnosti i promocije zajedničke evropske budućnosti.
„Uvereni smo da se samo kroz otvoren i kontinuiran dijalog mogu rešavati otvorena pitanja čime se na najbolji način doprinosi razvoju stabilnog, ekonomski povezanog i u punoj meri saradnji okrenutog regiona”, rekao je Dačić.
Svi politički činioci u Srbiji intenzivno rade na njenom uključivanju u aktuelne tokove međunarodne saradnje, što je uticalo i na nesumnjivi porast međunarodnog kredibiliteta zemlje, istakao je on, podsetivši da je Beograd nedavno bio domaćin Samita Kine i zemalja centralne i istočne Evrope kao i Konferencije o Zapadnom Balkanu.
Dačić je rekao i da će 2015. za srpsku diplomatiju biti godina izazova i velikih očekivanja imajući u vidu aktuelno predsedavanje Srbije OEBS-u.
„Nastojaćemo da se i kao predsedavajući OEBS-u afirmišemo kao pouzdan partner i da u skladu sa svojim mogućnostima doprinesemo rešavanju pitanja od značaja za stabilnost i bezbednost evropskog prostora i šire”, poručio je on, napomenuvši da će aktuelna kriza u Ukrajini biti dominantna tema na agendi OEBS-a i ove godine.

Svetska banka: Tamnava u skladu sa propisima
Što bi rekao Bajaga, od Aljaske do Australije, gde god i kad god Svetska banka finansira projekte u vrednosti kakvo je ispumpavanje vode iz Tamnave – „Zapadno polje”, obavezno je raspisivanje tendera. Ovako za „Politiku” Vesna Kostić, savetnica za odnose sa javnošću ove međunarodne finansijske institucije, komentariše razloge zašto je EPS morao da raspiše tender za izbor firme koja će ispumpavati vodu koja se iz Kolubare tokom prošlogodišnjih poplava slila u kop Tamnava „Zapadno polje”.
O čemu je ovde zapravo reč? Premijer Aleksandar Vučić optužio je Balkansku mrežu za istraživačko novinarstvo (BIRN) da „laže” u tekstu „Ispumpavanje kopa i budžeta”, koji je napisao novinar BIRN-a Aleksandar Đorđević, a objavilo beogradsko „Vreme”. Novinar BIRN-a je optužio EPS što izvođača radova, umesto na tenderu, nije izabrao direktnom pogodbom i po hitnoj proceduri. Direktna pogodba je inače, po pravilu, uvek skuplja nego tenderska procedura. Na tenderu je posao dobila „Energotehnika – Južna Bačka”, a BIRN tvrdi da ova firma nije imala iskustvo na ovakvim poslovima, što je „dodatno uvećalo cenu čitavog posla”.
Tragajući za činjenicama o tome kako je ovaj posao ugovoren, „Politika” je zatražila da Svetska banka objasni svoju ulogu u ovom poslu. Ova organizacija je, naime, finansirala celi posao i kontrolisala proceduru tendera.
– Tender je sproveo EPS u skladu sa lokalnim propisima – kaže Vesna Kostić. – Stručnjaci Svetske banke su detaljno pregledali dokumentaciju, proces i sve odluke (ono sto se stručno zove due diligence, dužna pažnja) sveobuhvatnije nego na bilo kom dosadašnjem projektu finansiranom u Srbiji. I utvrdili su da je sve učinjeno u skladu sa važećim propisima i praksom.
Novinar BIRN-a je, međutim, tvrdio da u slučaju elementarnih nepogoda po srpskom zakonu tender uopšte nije trebalo raspisivati, a u tekstu koji je „Vreme” objavilo nema ni napomene da je proceduru diktirala Svetska banka. To je neobično, budući da je novinar BIRN-a znao da je Svetska banka finansijer i da ona ima svoja pravila u ovakvim slučajevima. Dosta je neobično, ipak, da se tako važne činjenice ne navode, budući da i Kodeks novinara Srbije nalaže novinaru da ne prećutkuje bitne činjenice. (U poglavlju o novinarskoj pažnji, u Kodeksu novinara Srbije piše da je „prećutkivanje činjenica koje mogu bitno da utiču na stav javnosti o nekom događaju jednako njihovom namernom iskrivljavanju ili iznošenju laži”.)
Urednik BIRN-a Slobodan Georgijev juče je za „Politiku” rekao da Svetska banka niti je vodila postupak, niti je to njena uloga.
– Naš fokus bio je na onome što je interes javnosti i građana: zbog čega se čekalo sa isušivanjem Tamnave kada se zna da država zbog toga dnevno gubi milione dolara, ne na Svetskoj banci. Suština je da je posao dodeljen firmi bez reference, da su time prekršena pravila tendera, da je ta firma angažovala podizvođače koje nije navela u inicijalnoj ponudi i da su neki od tih izvođača i sami bili učesnici na tenderu čime se krši zakon. Naposletku, posao nije urađen, kop nije isušen, Srbija zbog toga troši desetine miliona evra na uvoz struje i uglja – objašnjava Georgijev.
Vesna Kostić iz Svetske banke, sa druge strane, kaže da je veoma neprijatno iznenađena da neko ko se predstavlja kao „istraživački novinar” nije objasnio ulogu Svetske banke, mada je sa njom bio upoznat.
– O ovom poslu je srpska štampa pisala celo leto, a podaci se mogu naći i na internet prezentaciji EPS-a. A ako „istraživački novinar” namerno nije objavio ove činjenice, onda mu to izgleda nije bilo bitno – kaže Kostić.
S druge strane, Georgijev podseća da je Srbija samostalna i nezavisna država i verujemo da se ovde upravlja po zakonima RS, a ne po procedurama međunarodnih finansijskih institucija.
Nemanja Nenadić, programski direktor „Transparentnosti Srbija” kaže da može da bude sporno ako je pobednik na tenderu „Energotehnika – Južna Bačka”, nakon potpisivanja ugovora, umesto rumunske firme „Neš” uveo novog podizvođača. U ovom slučaju je to holandski „Van Hek”, koji je bio jedan od ponuđača na tenderu, a čija je ponuda bila tri puta skuplja.
– Po članu 80 Zakona o javnim nabavkama to je moguće, ali samo ako su ispunjeni precizni uslovi. Propis kaže da dobavljač može angažovati drugu firmu, ako je na strani podizvođača nastala trajna nesposobnost plaćanja. Ta firma mora da ispuni sve uslove koji su u tenderu definisani za podizvođača, a za to mora da dobije prethodnu saglasnost naručioca usluge, a to su u ovom slučaju EPS i JP „Kolubara”. Ja ne znam da li je drugi podizvođač ispunio te uslove – kaže Nenadić.
Nemanja Nenadić smata da se u konkretnom slučaju nije moglo ući u posao bez sprovođenja javne nabavke. Iako član 7 Zakona o javnim nabavkama predviđa da se u slučaju elementarnih nepogoda javne nabavke ne sprovode, on ipak definiše da je to moguće radi obezbeđivanja osnovnih životnih uslova.
– Da je recimo tada danima nije bilo struje, EPS bi to, po zakonu mogao da uradi bez javne nabavke. Očigledno je da su oni ocenili da uvezu struju i da osnovni životni uslovi građana nisu ugroženi – kaže Nenadić.
On pita zašto se domaće firme na tendere ne prijavljuju bez pomoći kompanija iz inostranstva. Njemu se čini da inostrane kompanije imaju utisak da su im šanse za pobedu na tenderu veće ako su u konzorcijumu sa domaćim igračima.
Zanimljivo je, na primer, da je država jedan od najvećih klijenata firme  „Energotehnika – Južna Bačka”. Pa je tako ova kompanija dobila posao vredan 5,7 miliona evra za izgradnju nove energane Rudarsko topioničarskog basena Bor, ali i da je sa Ministarstvom rudarstva, energetike i zaštite životne sredine potpisalo ugovor vredan 1,3 miliona evra a koji se odnosi na izgradnju sistema daljinskog grejanja za Novi Knjaževac, Leskovac, Negotin i Novi Pazar. Takođe, Energotehnika je probila rok za završetak radova na ispumpavanju kopa, ali u Svetskoj banci kažu da su za to imali opravdane razloge.
------------------------------------------------------
EPS: izabrali smo najpovoljniju ponudu
 Prema uslovima iz tendera, ponuda „Energotehnike – Južna Bačka” bila je najpovoljnija, ta kompanija ponudila je najnižu cenu i najkraći rok izvršenja usluge, kažu u EPS-u.
– U vreme pokretanja postupka nabavke, kreditni aranžman sa Svetskom bankom bio tek predmet razmatranja, postupak nabavke je sproveden u skladu sa Zakonom o javnim nabavkama. Svetska banka nije imala primedaba na takav način sprovođenja nabavke, ali je kao potencijalni kreditor imala uvid u svaku fazu sprovođenja nabavke – kažu u EPS-u.
Uslovi Svetske banke, izuzev blagovremenog izveštavanja o celom postupku nabavke, prevashodno su se odnosili na ostvarivanje konkurencije u postupku nabavke i doslednog poštovanja regulative koja se odnosi na zaštitu životne sredine. Insistirali su na pripremi Plana zaštite životne sredine, dodaju.
– Zakon o javnim nabavkama nalaže da ponuđač u postupku javne nabavke mora da dokaže, između ostalog, da on i njegov zakonski zastupnik nije osuđivan za neko od krivičnih dela kao član organizovane kriminalne grupe, da nije osuđivan za krivična dela protiv privrede, krivična dela protiv životne sredine, krivično delo primanja ili davanja mita, krivično delo prevare. Zakonom je regulisano i da lice koje je registrovano u Registru ponuđača koji vodi APR, nije dužno da prilikom podnošenja ponude dokazuje ispunjenost obaveznih uslova, dakle i uslova da li je ponuđač i njegov zakonski zastupnik osuđivan. Ponuđač „Energotehnika južna Bačka” je u ponudi dostavio dokaz da je registrovan u Registru ponuđača, te je sa stanovišta Zakona o javnim nabavkama, njegova ponuda prihvatljiva – kažu u EPS-u.
Inače, većinski vlasnik „Energotehnike južna Bačka” Dragoljub Zbiljić je 2011. godine uhapšen kao saučesnik u utaji poreza. Protiv njega je, prema pisanju BIRN-a, podignuta pravosnažna optužnica pred tužilaštvom u Kragujevcu, a prvo ročište u ovom procesu održano je krajem novembra 2014. godine.
A. Telesković
------------------------------------------------------
Pola Srbije se pita šta je to BIRN
Ovu medijsku organizaciju finansiraju Evropska komisija, britanska ambasada, „EU progres”…

Urednik BIRN-a Slobodan Georgijev
Otkako je premijer Srbije „prozvao” BIRN zbog pisanja o isušivanju kopa Tamnava „Zapadno polje”, pola Srbije je odjednom počelo da se pita – šta je to BIRN? Reč je o medijskoj organizaciji čiji je engleski akronim BIRN (Balkan Investigative Reporting Network), osnovanoj 2004. godine. Ono što rade može se pratiti na njihovom portalu birn.eu.com a za sebe kažu da se bave „monitoringom i analizom društvenih i političkih procesa, posebno ulogom medija u njima” u devet zemalja našeg regiona. Predmet istraživanja koje objavljuje ova mreža uglavnom je način trošenja novca poreskih obaveznika, klijentelizam u medijima, tranziciona pravda…
Na listi donatora BIRN-a Srbija nalaze se Evropska komisija, Britanska ambasada u Beogradu, američka Nacionalna organizacija za demokratiju (NED), nevladina organizacija IREKS (IREX) i organizacija koja se zove „EU progres”. Budžet kojim BIRN raspolaže nije javan, ali novinari koji su učestvovali u obukama koje BIRN organizuje za novinare i medijske radnike stekli su utisak da im novac ne manjka.
Premijer Vučić prvi put je demantovao BIRN kada su, pre nekoliko meseci, objavili nacrt ugovora Vlade Srbije sa „Etihadom”. BIRN je nastavljač medijske organizacije koja je postojala pod nazivom IWPR (Institute for War and Peace Reporting) sa sedištem u Londonu. Gordana Igrić, jedan od regionalnih menadžera BIRN-a, od 1999. godine do avgusta 2005. godine bila je vođa projekta za Balkan pri pomenutom Institutu za izveštavanje o ratu i miru. Tamo je radila i Dragana Nikolić-Solomon, koja je više godina u Srbiji vodila kancelariju za medije u beogradskoj kancelariji OEBS-a, a Institut je u Srbiji zapamćen najviše zbog objavljivanja teksta kraljevačkog novinara Miroslava Filipovića koji je optužio Vojsku Jugoslavije da je na Kosovu 1999. ubila „najmanje 800 (albanske) dece mlađe od pet godina”, pozivajući se na anonimne oficire JNA (kako je u njegovom tekstu pisalo). Filipović je na vojnom sudu osuđen za klevetu i špijunažu, a pomilovan je posle petooktobarskih promena. Za tvrdnje izrečene u tekstu nije nikada izneo nijedan dokaz ili svedoka pod imenom i prezimenom.
Povodom Vučićevog oštrog komentara na pisanje BIRN-a reagovalo je Nezavisno udruženje novinara Srbije koje je istaklo da je reč o „otvorenom pritisku vlasti i ugrožavanju slobode medija”.
------------------------------------------------------
Skočili na listi medijskih sloboda
Međunarodna organizacija „Reporteri bez granica” pre dva dana objavila je najnoviji izveštaj o medijskim slobodama u 2014. godini. Srbija se popela za devet mesta u odnosu na prošlu godinu, pa smo se, na listi od 180 država, našli na 54. mestu. U godini kada je vlast optuživana za cenzuru, premijer Vučić za ukidanje autorskih emisija „Utisak nedelje”, „Sarapin problem”, „U centru”, Srbija je, kažu „Reporteri”, medijski slobodnija od tri zemlje Evropske unije – Hrvatske (65. mesto), Grčke (99) i Bugarske (100).
J. Popadić

Rasprodat novi „Šarli ebdo”
Novi broj „Šarli ebdoa”, prvi nakon pokolja koji su islamistički  teroristi počinili u redakciji tog satiričnog časopisa u Parizu,  rasprodat je juče u Francuskoj već rano ujutru, odmah po objavljivanju.
S  obzirom na potražnju, očekuje se da će biti odštampano ne samo tri  miliona, kako je bilo planirano, već pet miliona primeraka novog izdanja  magazina kojem tiraž do sada nije premašivao 60.000.

I u Velikoj Britaniji je, javlja „Dejli telegraf”, interesovanje  čitalaca neverovatno, tako da su njeni državljani preko interneta već juče  oko 10.30 časova nudili i 1.550 funti za primerak, koji inače košta oko  dve i po funte.
I britanski premijer Dejvid Kameron je  podržao pravo „Šarli ebdoa” da objavljuje šta hoće, dok je predsednik  Vlade Australije Toni Ebot izjavio da mu se novi broj magazina prilično  dopada. U muslimanskim delovima sveta, međutim, prijem još jednog izdanja  „Šarlija” sa karikaturom Muhameda nije bio srdačan.
Naser el  Ansi, vođa Al Kaide na Arapskom poluostrvu, u ime tog ogranka  terorističke organizacije preuzeo je odgovornost za napad na redakciju  pre nedelju dana, a Islamska država je preko svoje radio stanice Al Bajan  poručila da je „Šarli ebdo” opet objavio uvredljivu sliku Muhameda i da  je to izuzetno glup čin.
Iransko ministarstvo spoljnih poslova  je takođe ocenilo da je nova naslovnica uvredljiva. Pir Muhamed Čišti,  islamski klerik iz Pakistana, poznat po suprotstavljanju Al Kaidi i  talibanima, održao je pogrebnu službu teroristima koji su ubili 12 osoba  u redakciji „Šarlija”.
Muslimanski savet Britanije je bio  daleko umereniji: on je, saopštenjem koje su potpisala 53 imama sa Ostrva  i iz drugih zemalja, pozvao vernike da ostanu smireni i miroljubivi bez  obzira na to što će većina muslimana, kako je ocenjeno, biti povređena,  uvređena i uznemirena novom karikaturom.
Otvorenije su  negodovali đaci škola u delovima Francuske gde živi mnogo muslimana.  Mnogi od tih učenika su, prenosi britanski „Independent”, odbili da se  priključe minutu ćutanja u počast žrtvama.
Najmanje 54 osobe su privedene  zato što su, mahom na društvenim mrežama, branile ili veličale terorizam  posle pokolja u „Šarliju”. Među njima je i komičar Dijedone, koji je već  izvođen pred sud zbog antisemitizma.

Osim sa manjkom nacionalne jednodušnosti, Francuska se, prema navodima premijera Manuela Valsa, i dalje suočava i sa pretnjom od pomagača terorista. Policija je već pod ozbiljnim kritikama javnosti zbog propusta u obezbeđenju „Šarli ebdoa”, za koji se znalo da je potencijalna meta, i zato što nije dovoljno dobro pratila ubice, čije su veze sa ekstremistima poznate od ranije.
U novom broju „šarlijevci” su se, kako su najavili, podsmehnuli i nekima od onih sa kojima su uvek bili u sukobu, da bi im i od njih posle tragedije stigla podrška. Tako su, između ostalih, potkačili i Angelu Merkel i papu Franju.
Poglavaru Katoličke crkve francuski satiričari, izrasli u anarholevičarskom duhu maja 1968, poručili su da će prihvatiti da se Notr Dam, čuvena katedrala, oglasi u njihovu čast jedino ako zvona budu mogle da zatresu članice Femena, kontroverzne feminističke grupe osnovane u Ukrajini, kojoj je zbog bogohuljenja suđeno u Rusiji.
Tiraž turskog „Džumhurijeta” kontrolisala policija
Visokotiražni turski dnevni list „Džumhurijet” objavio je neke od karikatura iz novog izdanja „Šarli ebdoa”. Kamione sa primercima turskog dnevnika juče ujutru presrela je policija da bi proverila sadrže li sliku Muhameda.
Tek kada su se uverili da u „Džumhurijetu” nema slika proroka, dozvoljena je distribucija novina, javio je britanski „Dejli telegraf”.
Bezbednosne mere u sedištu i štampariji lista su pojačane. Turski organ koji nadzire telekomunikacije je, kako izveštava „Al Džazira”, po nalogu suda zabranio pristup internet stranicama koje su prenele „Šarlijevu” karikaturu Muhameda.

Kako je municija iz BiH dospela u ruke terorista Al kaide
Sudeći po fotografijama, čaure ispaljenih zrna kojima su pobijeni novinari francuskog satiričnog lista u Parizu potiču iz fabrike municije „Igman” u Konjicu, BiH. Navodno je načaurama oznaka IK-86, što ukazuje na godinu proizvodnje te serije municije. Još nije saopšten kalibar municije, ali je za pretpostaviti da je reč o klasičnom kalibru od7,62 mm za automatske puške tipa „AK-47 kalašnjikov”.
Fabrika „Igman” u Konjicu izgrađena je 1950. godine kao jedno od najvažnijih vojnih preduzeća tadašnje Jugoslavije.Lokacija fabrike u brdima kod Konjica izabrana je i zbog strateškog značaja BiH kao centralne jugoslovenske republike u kojoj bi oružane snage Jugoslavije trebalo da pruže odsudnu odbranu od agresije, bilo da ona dođe sa Zapada bilo s Istoka. Jugoslavija je imala dve fabrike pešadijske municije, „Igman” pored Konjica i „Prvi partizan” u Užicu. Asortiman proizvoda bio je skoro isti, akvalitet proizvodnje na najvišem svetskom nivou. Zapravo, pešadijska municija iz te dve fabrike u svetskom je vrhu. Fabrika „Igman” proizvodila je i proizvodi pešadijsku municiju od 5,45 mm do 12,7 mm. Kalibar 5,45 mm je isključivo sovjetski kalibar i „Igman” je još pre 1991. godine i raspada SFRJ proizveo određenu količinu te municije.
Imao sam priliku da u avgustu 1991. godine obiđem podzemne objekte fabrike „Igman” pored Konjica: nekoliko podzemnih galerija, sve duboko u brdima, maksimalno zaštićeno od vazdušnog napada.Ali glavna tajna fabrike „Igman” bila je Titovo podzemno sklonište, pravi podzemni grad u neposrednoj blizini fabrike municije. Tada, u avgustu 1991, lokacija tog grada bila je jedna od najvećih tajni SFRJ...
Kako su se teroristi dokopali municije proizvedene u „Igmanu”? Lako. Ta se municija sasvim legalno prodaje u više od 60 država u svetu. Koliko je od tih 60 država u svetu vodilo računa kome će sve dalje preprodavati proizvode iz „Igmana”? Konačno, kako se čuvaju skladištamunicije i vojnog materijala u BiH? Koliko municije ima u privatnim rukama građana, ne samo u BiH već na Balkanu? Koliko je municije svojevremeno prodala širom sveta država SFRJako uzmemo u obzir da su čaure pronađene na mestu krvavog pira u Parizu iz 1986. godine? Sve su to sada pitanja skoro akademskog karaktera, odgovori na njih ne zadiru u korene terorizma. Jer, kalibar 7,62 mm najpopularniji je puščani kalibar u svetu terorizma. I ima ga u neviđenim količinama gde god hoćete. Legalno i ilegalno...

Erdogan ne trpi kritiku, zato me je optužio da sam terorista
Od našeg specijalnog izveštača
Istanbul – Zgrada najtiražnijeg turskog lista „Zaman” u istanbulskom naselju Jenibosna toliko je blizu aerodroma „Ataturk” da glavni i odgovorni urednik Ekrem Dumanli iz redakcije može da posmatra poletanje i sletanje aviona. Ironijom sudbine Dumanli (50) ne može da putuje u svet jer ga je država optužila za terorizam, zabranivši mu da napušta zemlju. Nedavno hapšenje Dumanlija, koji uređuje „Zaman” (Vreme) od 2001, uzima se kao konačni dokaz autoritarne vladavine predsednika Redžepa Tajipa Erdogana nakon što se kao premijer već brutalno obračunao sa demonstrantima na trgu Taksim, zataškao nekoliko korupcionaških skandala i na neko vreme zatvorio „Jutjub”.
Dumanli u intervjuu za „Politiku” kaže da Erdogan pokušava da medije stavi pod svoju kontrolu i da vrši ogroman pritisak na listove koji ga kritikuju, pa i na „Zaman” koji ima tiraž od milion primeraka. Razgovarali smo u redakciji ovih konzervativnih novina koje zagovaraju tradicionalne islamske vrednosti zbog čega su dugo i podržavale Erdoganovu Partiju pravde i razvoja (AKP), zagovornika veće uloge religije u društvu obeleženom Ataturkovim sekularizmom.
Pre samo godinu i po dana, kada je vlada suzavcem i dimnim bombama rasterivala demonstrante na antivladinim okupljanjima, „Zaman” je u znatnoj meri imao razumevanja za politiku Ankare, da bi sada bio njen najžešći kritičar. Šta se dogodilo u međuvremenu? Protesti su eskalirali, otkrivena je velika korupcija AKP-a, ministri su uhvaćeni kako u telefonskim razgovorima govore o mitu i, možda najvažnije, Erdogan se razišao sa Fetulahom Gulenom, vođom pokreta (zajednice, sekte, zavisi sa kim pričate) „Hizmet” sa kojim je „Zaman” u najbliskijim odnosima. Otkako je prošle godine izgubio Gulenov blagoslov, Erdogan je guleniste počeo da naziva „izdajnicima”, „neprijateljima”, „državom u državi” i „paralelnim strukturama”. Bilo je samo pitanje dana kada će krenuti obračun sa novinarima sledbenicima Gulena koji godinama živi u, kako sam kaže, dobrovoljnom egzilu u Pensilvaniji. Policija je po Dumanlija došla 14. decembra.
„Četiri dana su me držali u pritvoru pre nego što su me izveli pred tužioca i sudiju koji su mi saopštili da sam na osnovu dve kolumne i jedne vesti objavljene 2009. osumnjičen za organizaciju i rukovođenje terorističkom grupom”, kaže Dumanli.
Šta je pisalo u tim tekstovima?
Preneli smo Gulenovo upozorenje sledbenicima da se čuvaju od  terorističkih grupa koje bi mogle da im podmetnu oružje. Optužen sam zato što se u mojim novinama u tom kontekstu pomenulo i ime turske ispostave Al Kaide. Novinari su potvrdili policiji da im ja nisam naredio da napišu te tekstove i oni su posle saslušanja pušteni kućama, dok sam ja na osnovu njihovih tekstova optužen za terorizam. Pitao sam: „Pa dobro, ako sam terorista, gde su mi bombe, jeste li nešto pronašli, kakav sam ja to terorista bez oružja?” Tužilac i sudija mi ništa nisu odgovorili. Meni će se makar suditi sa slobode, dok je direktor TV Samanjolu, priveden kada i ja, i dalje u zatvoru jer je u sapunici njegove televizije pomenuta teroristička grupa.
Da to nije preterano čak i za Erdogana da novinare optužuje za terorizam?
On to radi jer zakon kaže da država može da preuzme medij čiji je čelnik povezan sa terorizmom.
Da li to može da se desi „Zamanu”?
Ako se ne bude plašio naših sudova ili Evropskog suda za ljudska prava i svetske reakcije, on će to svakako probati.
Kakvi se još pritisci vrše na vaše novine?
U kampanji za predsedničke izbore Erdogan je poručivao sledbenicima da nikako ne kupuju „Zaman”. Pristalice AKP-a odlazile su pred kuće naših pretplatnika, uzimale „Zaman”, cepale ga i bacale u smeće. Pretile su firmama da će se loše provesti ako se oglašavaju u našim novinama.
Kako znate da su im pretili?
Oglašivači su mi to sami priznali. Privatne građevinske firme koje tesno sarađuju sa državom odjednom su prestale da se reklamiraju kod nas. Pozvali smo ih i pitali šta nije u redu i oni su nam otvoreno rekli da ne smeju da rizikuju poslove sa državom. Kompanije koje su delimično u državnom vlasništvu, poput „Turkiš erlajnsa”, takođe su povukle svoje reklame.
Šta je to značilo za poslovanje novina?
Izgubili smo oko 40 odsto prihoda od oglasa. U početku nam je pao i tiraž, ali je u vreme mog hapšenja porastao za oko 100.000 primeraka. Državna televizija neće da primi reklame za „Zaman”. Erdogan sve kanale državne televizije koristi kao da su njegovo vlasništvo, tamo se satima obraća narodu. Sa druge strane, u jednom od telefonskih razgovora koji je „procurio” u javnost čuje se kako on naređuje čelniku jedne privatne televizije da izbaci prilog koji kritikuje vladu. Erdogan to nije demantovao, čak je rekao da je normalno da on zove direktore i urednike medija. Zato je 60 odsto medija pod njegovom kontrolom.
Šta je sa ostalih 40 odsto, da li su pokazali neku vrstu solidarnosti sa vama?
Da, ali i oni strahuju. Podržala nas je grupa koja izdaje list „Hurijet”, ali i oni plaćaju ceh, poreznici im dolaze svakog dana, razrezuju im kazne, baš kao i firmama kojima vlada preti zbog saradnje sa kritički nastrojenim medijima.
Kada su počeli vaši problemi sa Erdoganom budući da ste se dugo slagali sa njegovom politikom?
Podržavali smo ga dok smo verovali u njegov program demokratije, liberalizma i puta ka EU. Nevolje su počele u vreme demonstracija oko očuvanja parka Gezi u Istanbulu, protesta na Taksimu i objavljivanja priče o korupciji ministara.
Drugim rečima, istovremeno kada i razlaz Gulena i Erdogana?
Poštujemo Gulena kao najvećeg islamskog filozofa koga je Turska dala u poslednjih 70 godina i njegove ideje o dijalogu između civilizacija, toleranciji i obrazovanju. Ali, ja sam novinar, radim svoj posao i nikada nisam osetio potrebu da nazovem Gulena i pitam šta treba da pišem. Ni on mene nikada nije pozvao da mi kaže šta treba da radim.
Vlada kaže da su gulenisti zaverenici koji su pripremali državni udar i da oni stoje iza optužbi za korupciju. Kako odgovarate na to?
To je Erdoganova izmišljotina. Petnaestak policajaca i tužilaca koji su istražili slučaj korupcije u redovima AKP-a deo su državnog sistema, oni, dakle, rade za ovu državu pod ovom vladom i nemoguće je optužiti Gulena da stoji iza istrage. Ako biste optužili „Hizmet” da je država u državi, onda biste isto mogli da kažete za svaki pokret ili nevladinu organizaciju u Turskoj. Uostalom, autentičnost snimaka na kojima se govori o mitu nije demantovana. Ministri su podneli ostavke. To što ih je parlament oslobodio krivice i što se oni pozivaju na poslanički imunitet ne znači da nisu krivi. Ali, umesto da svi uhvaćeni idu na sud, diže se galama oko Gulena. Od njega prave imaginarnog neprijatelja da bi skrenuli pažnju javnosti sa problema u državi.
Kojih?
Turska je u velikim ekonomskim problemima. Od priče o tome da ćemo biti jedna od najvećih ekonomija sveta teško da će išta biti jer je rast BDP-a pao na samo tri odsto, a broj nezaposlenih je mnogo porastao. Mala i srednja preduzeća su preopterećena upravo zbog velikog pritiska vlade na njih. Strani i domaći kapital izlazi iz Turske. Istovremeno, Erdogan je od novca poreskih obveznika sazidao predsedničku palatu vrednu milijardu i po evra. Turci su prezaduženi, a naše glasačko telo veoma je osetljivo na ekonomiju.
Da li to znači da bi AKP na izborima u junu mogao da izgubi većinu u parlamentu? Znamo da je Erdogan na vlasti od 2002. i da je uvek pobeđivao sa ogromnom podrškom birača.
On je izabran sa 52 odsto glasova tako da ne mislim da je baš toliko popularan koliko to hoće da predstavi da bi pod svoju kontrolu stavio izvršnu, sudsku i zakonodavnu vlast, što je zabranjeno po turskom ustavu. Za vreme brojanja glasova nestala je struja, što su vlasti pravdale ulaskom mačke u trafostanicu. Dakle, ako ekonomija nastavi da pada i nijedna mačka ne uđe u trafostanicu tokom parlamentarnih izbora u junu, AKP bi mogao da izgubi, ali bi isto tako lako mogao i da pobedi jer je opozicija slaba, nema alternative i građani nemaju za koga da glasaju.
Kažete da ste žrtva „lova na veštice”. Kako da nazovemo ono što se desilo našim kolegama u „Šarli ebdou”?
To je divljaštvo. Ne postoji nijedno opravdanje za one koji su ubili 12 ljudi. U borbi protiv terorizma nema „ali”, dakle ne možete reći: „Pobijeni su, ali, znate, oni su crtali proroka Muhameda.” Ja sam musliman, ali nikako nemam razumevanja za napadače jer islam kaže da ko je ubio jednog čoveka ubio je ceo narod.
Da li je sloboda medija apsolutna, da li mediji imaju pravo da obrađuju teme koje su za neke ljude svete, poput proroka Muhameda?
Ne podržavam ismevanje naših vrednosti, ali na karikaturu je trebalo odgovoriti karikaturom, ne oružjem.

Najveći Obamin promašaj
Ni uz pomoć lupe nije se na fotografijama sa pariskog marša solidarnosti sa francuskim žrtvama terorizma mogao primetiti bilo koji visoki američki zvaničnik, zbog čega je deo američkih medija oštro kritikovao Belu kuću tvrdeći da je nedolazak Baraka Obame ili Džoa Bajdena ili makar Džona Kerija veliki propust i greška Vašingtona.
U nedelju se na „skupu jedinstva” u francuskoj prestonici okupilo oko 1,6 miliona građana i 40 svetskih lidera, među kojima nijedan visoko pozicioniran član američke vlade, iako su Francuska, EU i zemlje NATO-a najprisniji američki saveznici i iako je upravo Amerika najglasniji protivnik islamskog fundamentalizma i terorizma. Predsednik Barak Obama je objavljujući rat Islamskoj državi letos tražio pomoć drugih zemalja, pridobivši Francusku za bombardovanje džihadista u Iraku, ali nije poslao nikoga iz svog najbližeg kruga da pruži podršku Parizu posle masakra u redakciji satiričnog lista „Šarli ebdo” i prodavnici košer hrane.
U prvom redu sa šefom Jelisejske palate Fransoa Olandom stajali su lideri drugih zapadnih zemalja, članica EU i NATO, predstavnici kruga kojem SAD svakako pripada. Osim nemačke kancelarke Angele Merkel, britanskog premijera Dejvida Kamerona, predsednika italijanske vlade Matea Rencija i drugih zapadnjaka, pojavili su se i ruski ministar spoljnih poslova Sergej Lavrov, turski premijer Ahmet Davutoglu, predsednik izraelske vlade Benjamin Netanijahu, pa je odsustvo Amerikanaca tim bilo začuđujuće.
„Ko je nedostajao?”, pitao se Si-En-En aludirajući na Obamino odsustvo, dok je analitičar ove televizije Farid Zakarija kazao da je izostanaka sa marša greška jer je Francuska „najveći ideološki saveznik” SAD. Iz ovalnog kabineta su poručili da bi prisustvo takvom događaju bio izuzetan sigurnosni rizik za predsednika, da bi obezbeđivanje Obame poremetilo tok šetnje koja se nije organizovala „zbog nas”. Vlada kaže da iz istih razloga nije mogla da pošalje ni potpredsednika Džoa Bajdena. Obama i Bajden u nedelju nisu imali sastanke. Državni sekretar Džon Keri tog je dana bio u Indiji na poslovnom skupu sa indijskim premijerom Narendrom Modijem, sa kojim SAD žele da poboljšaju političke i ekonomske odnose. Keri je kazao da kritika nije na mestu i da će on u petak biti u Parizu da iskaže saučešće Francuzima. On je dodao da je na skup poslao svoju zamenicu Viktoriju Nuland. Međutim, mediji pišu da ona nije bila primećena i da je zato SAD predstavljala samo ambasadorka Džejn Hartli.
„Forbs” je procenio da je ovo najveći Obamin promašaj u odnosima sa javnošću, gori čak i od onog kada je otišao da igra golf čim je dao izjavu povodom obezglavljivanja američkog novinara Džejmsa Folija u Siriji. „Politiko” je tekst o ovoj temi naslovio sa „Francuski poljubac Baraka Obame za rastanak”, dok je republikancima naklonjen Foks njuz bio mnogo oštriji javljajući da je Obama poručio „da ga nije briga za saveznike”, što je „bruka za Ameriku”.
Ako je Obama bio zvanica koja se nije pojavila, Netanijahu je bio gost bez pozivnice. Kako je juče potvrdio izvor iz izraelske vlade, Jelisejska palata nije želela da izraelski premijer i predsednik Palestinske uprave Mahmud Abas dođu na skup da ne bi došlo do „razdora” zbog izraelsko-palestinskog sukoba. Oland je, piše list „Harec”, bio zabrinut da jevrejsko-muslimanski odnosi ili izraelsko-palestinski sukob ne skrene pažnju sa glavnog događaja. Netanijahu je u početku pristao, ali kada je čuo da se na put spremaju dvojica njegovih ministara, predomislio se i javio da dolazi. Pariz je onda pozvao i Abasa.
„Bilo je sramotno, da ne kažemo nečasno videti izraelskog premijera kako pokušava da se ugura u autobus u koji nije trebalo da se ukrca, idući odlučno iz drugog reda (gde su ga smestili) u red lidera koji su išli ispred (u koji se progurao), ponašajući se na paradi ožalošćenih kao na izbornom mitingu”, piše list „Mariv” i dodaje da se to Netanijahuu osvetilo jer je „Oland pao na ramena Abu Mazena (Abasa) u bliskom zagrljaju, ali je Netanijahua pozdravio ledenom rukom”.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>