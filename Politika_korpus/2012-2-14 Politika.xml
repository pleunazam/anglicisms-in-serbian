<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Džejmi Oliver pronašao blago u podrumu svog restorana
LONDON - Poznati TV kuvar Džejmi Oliver otkrio je blago vredno 1,3 miliona evra u podrumu novog restorana, koji se sprema da ovih dana otvori u Mančesteru, piše britanski tabloid "San".
Radnici angažovani na obnovi temelja zgrade u kojoj će biti Oliverov novi restoran, pronašli su na stotine malih sefova. Neke od čeličnih kutija, otkrivenih u podrumu zdanja koje je nekada pripadalo banci, potiču još iz 1935. godine.
Sadržaj sefova, koje su zbog nemogućnosti da se identifikuju njihovi vlasnici zaplenili predstavnici Engleske banke, procenjen je na 1,3 miliona evra. Reč je uglavnom o nakitu, zlatu, ali i raznim drugim predmetima, kao što je jedan pištolj.
Oliveru neće pripasti ni delić ovog blaga koje je predato Britanskom trezoru.
Svoje bogatstvo, slavni kuvar će moći da poveća isključivo dobrim radom novog restorana iz lanca "Jamie's italian", čije je otvaranje najavljeno za ovu nedelju.

Džoli: Moj film nije antisrpski, jer ja nemam takav stav
SARAJEVO – Holivudska glumica i rediteljka filma „U zemlji krvi i meda” Andželina Džoli (Angelina Jolie) rekla je danas u Sarajevu, uoči gala premijere svog filma, da se zaljubila u ovaj region zahvaljujući glumcima koji su interpretirali likove u njenom filmu.
„Bilo je teško naći balans u radu na snimanju filma jer se radi o izuzetno osetljivoj temi. Posebno je osetljiva tema jer je politika u ovom regionu jako komplikovana”, kazala je Džolijeva na konferenciji za novinare.
Upitana da li je njen film antisrpski rekla je da „nije uopšte usmeren protiv Srba jer ona nema takav stav”.
„Takve reakcije pokazuju koliko je ovaj region podeljen. Glumci su me naučili jako puno o tome kako je biti deo ovog regiona, kako je biti ujedinjen, kako je biti Jugosloven .. Ja mislim da od članova ekipe koji su glumili u mom filmu, niko ne razmišlja o tome odakle je onaj drugi”, rekla je Andželina Džoli.
Prema njenim rečima, srpski glumci su jako talentovani kao i ostali glumci s kojima je radila na realizaciji filma „U zemlji krvi i meda”.
Upitana na koji način se pripremala za snimanje filma, Džolijeva je rekla da je imala dosta savetnika.
„Oni su me savetovali i kada sam privatno boravila u BiH, razgovarala sam sa žrtvama, zvaničnicima... Jako puno sam istraživala. Imala sam različite savetnike i iz vojne oblasti, a videla sam i dosta dokumentarnog materijala”, rekla je Džolijeva.
Glumica je istakla da je zadovoljna svojim prvim rediteljskim filmom i da prema njemu ima jake emocije.
Prema njenim rečima, u ratnoj BiH 90-tih godina je zakasnila reakcija međunarodne zajednice koja je „trebalo da interveniše na vreme, dok je ceo svet mirno gledao šta se dešava, kao što je i danas slučaj sa Sirijom”.
"Puno mi znači što sam tu sa vama”, rekla je američka glumica i rediteljka, koja je i zaplakala pred oko 5.000 gledalaca u punoj dvorani koji su je oduševljeno pozdravili.
Publika je glasnim aplauzom pozdravila glumca Radeta Šerbedžiju, koji u filmu tumači lik Srbina koji komanduje vojskom.
Publici u Zetri su se nakon projekcije filma poklonili i glumci Zana Marjanović, Goran Kostić, Jasna Ornela Beri, Ermin Sijamija, Vanesa Glođo i drugi.
Anđelina Džoli i njen suprug Bred Pit su se pre projekcije filma prošetali crvenim tepihom ispred Olimpijske dvorane Zetra, na oduševljenje obožavalaca s kojima su se fotografisali i kojima su potpisivali autograme.
Američka rediteljka je rekla da joj ovaj film „najviše znači” i izrazila nadu da će publika osetiti da je snimljen s ljubavlju.

Antologija ljubavne poezije srpske
– Jednu Mirsadu upoznao sam u Banjaluci. Voleo sam je mesec dana, onako dečački, iskreno, nevino, ne znam jesam li je ijedanput poljubio. Zbog nje sam prestao da učim. A onda mi je ona rekla da više neće sa mnom – iz tog bola nastale su i neke od mojih pesama – rekao je pesnik Dragan Kolundžija na promociji „Antologije ljubavne poezije srpske” koju su priredili književnik Božo Koprivica i glumac Lazar Ristovski u Zvezdara teatru.

Jedan deo antologije posvećen je našim najpoznatijim piscima poput Laze Kostića, Miloša Crnjanskog, Desanke Maksimović, Branka Ćopića, Alekse Šantića, Jovana Dučića, a drugi savremeniji obuhvata i dela pesnika i muzičara – Bore Đorđevića, Neleta Karajlića, Momčila Bajagića... Jedan do drugog – 34 bisera naše poezije.
– Ovo nije knjiga koja nastaje za dva, tri ili mesec dana. Ovo je knjiga koja se stvara ceo život. Među koricama su pesme nastale u 14. veku, ali i one stvorene nedavno. Antologija je mesto gde je smešteno godinama sticano znanje i ljubav – objašnjava Lazar Ristovski.
Kako ističe, sve pesme odabrali su Božo Koprivica i on.
– Bio je to pravi „rat”, ali smo obojica uspeli da bez kompromisa odaberemo najbolje – kaže Ristovski uz osmeh.

Žeravica svetske košarke
Mala sala „Kolarca” bila je tesna da primi sve one koji su hteli da prisustvuju predstavljanju knjige o Ranku Žeravici (83) – „Žeravica svetske košarke” – koju je priredio Milutin Luta Pavlović, a izdao „Službeni glasnik”. Jedan od najuspešnijih evropskih trenera u košarci svih vremena, koji je s reprezentacijom osvojio sedam medalja na najvećim takmičenjima (najznačajnije svetsko zlato 1970. i olimpijska titula 1980), bio je dirnut pažnjom koju je dobio ovom prilikom, a koju je, bez sumnje, zaslužio. U prisustvu njegove porodice, mnogobrojnih saradnika, kolega i učenika, emitovan je i polučasovni odlomak iz filma „Bili smo na vrhu”, posvećen prvoj zlatnoj medalji naše košarke (1970). Upečatljive delove iz knjige čitao je glumac Ivan Bekjarev, a dvojica nekadašnjih reprezentativaca, Dragoslav Ražnatović i Zoran Slavnić, uručili su Žeravici replike dva olimpijska odličja, iz 1968. i 1980.
Organizator ove zanimljive večeri, ispunjene anegdotama i smehom, bio je košarkaški trener Bratislav Đorđević koji je, pored ostalog, naglasio da se ideja o knjizi rodila pre desetak godina, a da je stvarana tri godine. Priređivač, Milutin Luta Pavlović, podsetio je na Žeravičine i svoje prve korake u košarci, krajem četrdesetih prošlog veka u Kikindi, kada su njih dvojica, kako je rekao, „igrali neku virtuelnu košarku”. To je ono kad igrate košarku po osećaju, pošto nikada niste videli kako se ona igra, već ste samo čuli za nju.

Operske arije u Starom dvoru
Zvonki mecosopran Ane Sinicki orio se Svečanom salom Starog dvora. Na klaviru ju je pratila Nevena Živković. Koncert je počeo „Španskom pesmom” Mihaila Balakirjeva, a zatim je otpevan „San” Sergeja Rahmanjinova. Na programu su se našle i arija Poline iz opere „Pikova dama” Petra Iljiča Čajkovskog, arija Dalile iz Sen-Sansove opere „Samson i Dalila”, zatim dela Glinke, Rosinija, Maskanjija i drugih. U pauzama između arija, umetnica je davala kratka objašnjenja i sižee opera. 
Ana Sinicki diplomirala je na Akademiji lepih umetnosti u Beogradu, a magistrirala na američkom univerzitetu „Jejl” kao stipendista. Odražala je brojne resitale u Sjedinjenim Američkim Državama, Italiji, Srbiji izvodeći naslovne uloge iz mnogih opera.

Kolaži u digitalnom ruhu
Skice prostora, spavaće sobe, umetničkog ateljea, galerija, crkava, dablinskog tramvaja, lisabonskog i bergenskog akvarijuma – u digitalnom ruhu mogle su se videti na izložbi umetnice Barbare Vasić, otvorenoj u galeriji „Haos”. Kompjuterski obrađene slike enterijera i eksterijera, obojene u plavo, ljubičasto i zeleno, ukrašene kolažima nežnih cvetnih i šarenih dezena, spajaju arhitekturu i moderni dizajn. 
Posetioci su imali prilike da vide 19 radova, kao i „skelete” ovih digitalnih kolaža – olovkom crtane grube skice originalnih prostora kojima je umetnica dala svoju „boju”.
– Klasični crtež skeniram i zatim ga oživljavam dodajući, jedan preko drugog, slojeve različitog sadržaja. Najčešće su to fotografije ili drugi crteži. Menjanjem transparentnosti tih šarenih sadržaja stvara se efekat kolaža. Na primer, unutrašnjost jedne crkve u Lisabonu „ukrstila” sam sa krovnim prozorom u svojoj sobi. Tako ta svetlost prozora crkvi daje potpuno drugačiju boju – kaže Barbara Vasić.
Izložbu je otvorio dr Miško Pavlović, profesor Fakulteta likovnih umetnosti u Beogradu.
– Postupak u kome na ravnoj površini umetnik dovodi u odnos eksterijer i enterijer jeste zapravo kreiranje duhovnog prostora. Digitalni kolaž pokazao se kao najpogodnije sredstvo da se ovi lični doživljaji pretoče na papir. Radovi se mogu sažeti u jednoj reči – dualitet jer spajaju ručni rad sa digitalnom obradom – rekao je Pavlović.

Pokrenuta kampanja „Hvala mama"
BEOGRAD – Olimpijski komitet Srbije (OKS) i kompanija „Procter & Gamble” pokrenuli su danas kampanju „Hvala mama”, koja ima za cilj da podrži srpski nacionalni tim na Olimpijskim igrama u Londonu, kao i da promoviše razvoj omladine kroz sport.
„Mi ćemo podržati Olimpijski tim Srbije u Londonu i biti „ponosni sponzor mama”, jer iza svakog fantastičnog sportiste, bio on početnik ili profesionalac, stoji još fantastičnija mama”, rekao je regionalni menadžer kompanije Predrag Radović.
Predsednik OKS Vlade Divac istakao je da su širenje olimpijskih ideala, razvoj sporta i promocija olimpijskih vrednost glavni ciljevi nacionalnog komiteta.
„Kompanija P&G, kao partner na ovom putu, biće nam velika podrška u našim naporima da stvorimo bolje društvo uz pomoć sporta. Veoma nam je drago što sarađujemo i što ćemo učiniti mnogo za sportiste, majke i porodice u Srbiji”, rekao je Divac.
Zajednički cilj je i uključivanje dece u sport, kroz edukativne manifestacije koje će ohrabriti majke da vode decu ka boljem životu kroz participaciju u sportskim aktivnostima.
Potreba za ovakvom inicijativom potvrđena je nacionalnom anketom sprovedenom od strane kompanije P&G, koja pokazuje da se znatno veći procenat dece koja žive u urbanim sredinama bavi sportom, od njihovih vršnjaka koji žive u ruralnim delovima zemlje.
Naime, 70 odsto dece koja učestvuju u organizovanim vannastavnim sportskim aktivnostima, podstaknuta su od strane roditelja i prijatelja, i zato je pružena podrška aktivnostima koje promovišu i zagovaraju prednosti sporta, kroz aktivnosti posvećene deci, sportistima i njihovim majkama.
„Bavljenje sportom i fizičkom aktivnošću od strane dece i mladih ljudi pokazalo se produktivno, ne samo za njihovo zdravlje i formu, već i za psihičko i socijalno dobrostanje. Fizički aktivna i „sportska” deca, pokazuju pozitivnije socijalno ponašanje, poboljšane socijalne sposobnosti i razvijaju veći osećaj lične odgovornosti. Deca koja se danas bave sportom, sutra mogu biti potencijalni Olimpijci”, zaključio je Divac.

Đoković: Biću ponosan ako ponesem zastavu u Londonu
BEOGRAD – Najbolji teniser sveta, a od danas i nosilac Zlatne Karađorđeve zvezde prvog stepena Novak Đoković je već okrenut novim izazovima i, u susret Olimpijskim igrama u Londonu, kaže da će biti ponosan ukoliko ga Olimpijski komitet Srbije odredi za nosioca zastave Srbije na ceremoniji otvaranja Olimpijade.
„Sportska pažnja širom sveta usmerena je ka Olimpijskim igrama, pogotovo ka ceremoniji otvaranja. Ako budem imao tu čast da nosim zastavu biću izuzetno zadovoljan i srećan. To je takmičenje koje ima najdužu tradiciju i radi se o najznačajnijem događaju u istoriji sporta”, rekao je Đoković u intervjuu Tanjugu.
Igre u Londonu srpskom teniseru biće druge u karijeri, nakon što je pre četiri godine u Pekingu osvojio bronzanu medalju.
„Pokušaću, uz mnogo drugih uspešnih sportista iz Srbije, da donesem medalju svojoj zemlji”, istakao je Đoković u intervjuu koji je Tanjugu dao prilikom posete sedištu nacionalne agencije, neposredno pre nego što je zvanično saopšteno da mu je predsednik Srbije Boris Tadić dodelio najviše priznanje Srbije.
Đoković je prošle sezone osvojio gotovo sve trofeje na najvećim turnirima, a ovu je počeo na fantastičan način, odbranom pehara na Australijan openu.
Jedini važan pehar koji mu je „izmakao” u 2011. godini bio je Rolan Garos u Parizu, a ove sezone bi, prema predviđanjima stručnjaka, mogao da osvoji sva četiri gren slem turnira.
„U životu je sve moguće, to sam najbolje osetio na svom primeru u poslednjih godinu i po dana. Ne bih da zvučim prepotentno, ali nema smisla biti bilo šta drugo nego optimističan. Idem sa najvišim mogućim ambicijama i ciljevima na svaki turnir, a pogotovo na te najveće, gde se uspesi igrača najviše vrednuju. Zato ću svoju formu tempirati za te turnire”, objasnio je Đoković.
Srpski teniser je prethodne nedelje u Londonu dobio prestižno priznanje Laureus za najboljeg sportistu sveta u 2011. i tako se svrstao uz rame globalnim sportskim ikonama kao što su Mihael Šumaher, Tajger Vuds, Lens Armstrong i Jusein Bolt.
Pauzu u kalendaru Đoković je iskoristio da doputuje u Srbiju, provede nekoliko dana na Kopaoniku, a zatim odlazi na pripreme za nastavak sezone.
„Ovo je period koji iskorišćavam da posetim Srbiju, familiju, prijatelje, ljude koje nemam toliko vremena da vidim. To mi zaista mnogo znači pre talasa turnira koji mi sledi”, kazao je momak koji je do sada osvojio 29 titula na ATP turnirima.
Naredni Đokovićev izazov biće odbrana titule na turniru u Dubaiju, koji počinje 27. februara.
„Trenutno sam u fazi kondicionih priprema, a sa teniskim pripremama nastavljam u Monte Karlu i one će trajati sedam dana. Sledeći turnir je u Dubaiju, to mi je drugo zvanično takmičenje u ovoj sezoni, koja će biti veoma naporna”, zaključio je Đoković.

Pojeo vuk magarca
Da li bi Miloš Crnjanski prošao kod komisije za nacionalne penzije? Teško, sudeći na osnovu toga kako se srpska kultura (tri književna udruženja, SANU), grad Beograd i država Srbija odnose prema Zadužbini Miloša Crnjanskog. Na lobiranje nije pristajao, bio je častoljubiv i prek, a ni njegovi književni likovi nisu pomirljiviji od svog tvorca. ,,Zar da počnem da kličem sa huljama i nitkovima, što će sve zaboraviti i plesati po zgarištima!”, veli junak ,,Dnevnika o Čarnojeviću”. Međutim, nije u pitanju samo njegova nepomirljivost, nasleđena netrpeljivost ili ideološka matrica. Suština je u dugogodišnjem sporu sa ,,temeljnim” vrednostima koje je promovisalo jedno vreme. Prosečnost ima prirodnu tendenciju da se nametne kao vrhunska vrednost. Konsekventno tome, samo onaj ko se uklapa u vladajuću interesnu i vrednosnu mrežu može računati na bodove i glasove. Današnji intelektualni establišment ne zaostaje za pređašnjom intelektualnom elitom u hvatanju boljeg mesta za političkom trpezom, prilagođavajući kriterijume, estetske i moralne, svom ili tuđem apetitu. Uz malo sviranja u diple, koje se dobrim marketingom može prikriti i, čak, prodati kao etika. Na drevno pitanje, ,,istina, šta je istina?”, ovo vreme odgovara: sve je istina. Takva su i vrednovanja. Sve može biti proglašeno za vrhunski kvalitet, i sve može biti prećutano ili marginalizovano.
Ali takvi smo vekovima. Još je Rastko Nemanjić znao za ,,nesposobnog” i ,,nekorisnog” ekonoma, ,,lenjog u službi i neplodnog”, koji ,,daje svojim rođacima ili od manastira krade” (glava 14 Hilandarskog tipika, o izboru ikonoma).
Vukove napomene o inteligenciji i upraviteljstvu kao da su danas pisane: ,,Da je srpski narod imao ljudi od uprave prema sebi, on bi već davno bio svoj i prvi među evropskim narodima”. Ivo Andrić nalazi znakove ,,poremećenih vremena, kada u prvi plan izbijaju ljudi nezdravi i nepotpuni, koji stvari vode naopako i stranputicom”. I tako dalje. Jedan nakazni sistem mišljenja i vrednovanja, uslovljen ideologijom i mrvicama vlasti, koji nam je u nasleđe ostavio gust splet laži, zamenjen je drugim koji saučestvuje u razaranju svih duhovnih vrednosti. Srpska kultura je podeljena na feude, poput srpske političke ,,scene” koja je gotovo beznadežno isparcelisana. Međe i međice, nepojamna glad i otimačina! Lobiranje i slobiranje! Ratno i antiratno profiterstvo! Imitacija duha i intelektualna samohipnoza! Agresivno poricanje na jednoj i ponizni ,,duh samoporicanja” na drugoj strani. Krugovi moći sačuvali su svoje pozicije i busije i čekaju svoj trenutak. Partijska struktura vladanja zadržana je kroz suprotstavljena udruženja i instituciju nagrade koja zamenjuje jubileje, kongrese i proslavljanja… Od svega toga zavisi kako će, šta, i kad biti vrednovano u kulturi zemlje koja može da se podiči sa milion nepismenih i milion gladnih.
Šta biva posle ovogodišnje dodele nacionalnih penzija koja je pokrenula lavinu pitanja? Ništa. Pojeo vuk magarca. Mnogi su ostali nasamareni, ali možete biti sigurni da će se u nekoj novoj dodeli nacionalnih penzija primeniti stara metodologija. Nevolja je u tome što umetnici ovoga puta ne mogu da se požale na državu. Sami su zakuvali i zamrsili stvar.
Nacionalnu penziju svakako treba dodeljivati, kao nagradu i priznanje za delo od nacionalnog značaja, koje nadilazi visokoprofesionalno angažovanje i ima trajnu umetničku vrednost, i to ne samo u svom vremenu. Ali, ko će to da proceni? Česlav Miloš je ,,savremenom čoveku” odricao ,,pravo da budućnost i prošlost meri sopstvenom merom”. Ni sadašnjost mu ne treba olako prepustiti, tu tek proradi njegova glad za priznanjima i novcem.
Šta, onda, da se radi?
Ništa. Lopatu u ruke. Veliki je sneg.
*Književnik

Putovanje u središte „Gernike”
Čim se isprati i poslednji posetilac iz Muzeja kraljice Sofije u Madridu, u jedno od najpoznatijih dela Pabla Pikasa pogled upiru svemoguće oči kustosa budućnosti! Koristeći najsavremeniju tehnologiju – infracrvene i ultraljubičaste zrake – i uz pomoć kamera, robot nazvan Pablito snima i stvara do tančina precizne fotografije koje dosežu do 25 mikrona(25-hiljaditi deo kilometra). Ove virtuelne slike u 3D tehnologiji omogućiće kustosima i restauratorima da odrede stanje „Gernike”, jedne od najviše proučavanih slika u istoriji moderne umetnosti.
Mural nastao 1937, svetu premijerno prikazan na međunarodnoj izložbi u Parizu, u okviru Španskog paviljona, prikazuje impresiju majstora kubizma o tragici rata, kroz scene bombardovanja grada Gernike.
U okviru projekta „Putovanje u središte Gernike”, a povodom obeležavanja 75 godina od nastanka dela, angažovan je robot da detaljno ispita stanje čuvene slike. U noćnoj tišini praznog muzeja, ovo metalno čudo tiho kruži, 360 stepeni okolo dela, na posebnim šinama dimenzija 3,5x7,8 metara, naročito instaliranim za ovu namenu.
– Ovo nije prva, ali svakako jeste najpreciznija analiza stanja umetnine i revolucionarni metod – kaže profesorka Teresa Espeho, sa univerziteta Granada, i dodaje:
– Iks-zraci će omogućiti da vidimo „unutrašnjost” slike, da ispitamo stanje platna, nanose boja, a moći će da se uoče i osnovne skice koje je vukao Pikaso.
Robot će vredno raditi sve do leta, a onda sledi analiza.Od kada je 1981. konačno vraćena kući, odnosno u Španiju, „Gernika” je bila dijagnostikovana u nekoliko navrata: najpre 1998. a zatim deset godina kasnije. Tradicionalnim metodama uočeno je čak 130 oštećenja: pukotine, nabori, mrlje... Na loše stanje u kome se ovo delo nalazi uticale su stalne selidbe, kao i napad sprejem za grafite 1973. u muzeju Moma u Njujorku, kada je jedan demonstrant protiv rata u Vijetnamu oskrnavio delo.
U međuvremenu, dok se ne dobiju konačni rezultati analize slike, vode se rasprave gde je prava adresa slike. Suprotstavljene strane smatraju da je za „Gerniku” najbolje da ostane u muzeju u Madridu i da se više ne seli. Ima i onih koji su za nastavakputovanja ovog dela po svetu. Takođe se vodi i polemika da li je Madrid prava adresa boravka slike, jer je traže Baskijci, za muzeje u Bilbau, kao motiv bombardovanja baskijskog grada Gernike. Od bombi koje je vazduhoplovna jedinica „Konrad” nacističke Nemačke, koja je bila na strani generala Franka u Španskom građanskom ratu, izručila na civile 26. aprila 1937.stradalo je više hiljada stanovnika.
A. C.
-----------------------------------------------------------
U Španiju tek posle Frankove smrti, po Pikasovoj želji
Delo je nastalo 1937, a od 1939. bilo je u Njujorku po želji autora. Početkom pedesetih godina obilazila je galerije širom SAD, bila je izložena i u Brazilu, ponovo je prelazila okean, da bi je videli i Evropljani. Prvu restauraciju imala je u njujorškom Moma muzeju 1957. Delo je vraćeno na Pirinejsko poluostrvo 1981, šest godina posle Frankove smrti (1975), tek kada je okončan diktatorski režim generala, čime je ispunjena poslednja Pikasova želja.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Kompjuter je bicikl za naš um
„Ne želim da budem najbogatiji leš na groblju… Želim da noću legnem u krevet sa svešću da smo toga dana nešto divno uradili. Do toga mi je stalo.” Ovo je samo jedan od oko 200 citata Stiva Džobsa, jednog od najuticajnijih i najkreativnijih ljudi u svetu informatike, objavljenih u knjizi „Ja, Stiv”. Izjave suosnivača kompanije „Epl”, preminulog prošle godine, prikupljane iz različitih izvora, priredio je Džordž Bim, a na srpskom izdao „Alnari”. Osim citata, dat je i hronološki pregled najznačajnijih događaja iz njegovog profesionalnog života.
Iz knjige saznajemo da je za Džobsa kompjuter najčudesnija ikad smišljena alatka koju naziva biciklom za naš um. Većina izdvojenih misli govori o njegovom shvatanju biznisa. Džobs veliča kompaniju koju je vodio, ističe njenu posebnost, veličinu i moć, proizvode koji su bolji i drugačiji od konkurencije, jer „pravi tehnologiju razumljivu običnim smrtnicima koji ne žele da čitaju uputstva”.
Za suparnički „Majkrosoft” rekao je da nema ukusa i da pravi trećerazredne proizvode, dok je za svoje izume verovao da menjaju svet. Na tom uverenju počiva i njegov san da svaki čovek na svetu ima „Eplov” kompjuter.
Kao prednosti „Epla” navodio je brzinu u inoviranju i to što objedinjuje hardver, softver i marketing. Na pitanje zašto su im potrošači verni odgovarao je: „Zato što kupe naš proizvod i tri meseca kasnije zapnu na prepreci koju brzo savladaju. I tad pomisle: Svaka im čast, neko u ’Eplu’ je mislio na ovo”.
Iako su Džobsovi izumi imali dobre rezultate na tržištu, priznao je da mu to nije polazna tačka u radu, već iskustvo koje će potrošač imati. Zato je tvrdio i da inovacije nisu povezane sa novcem, navodeći kao primer „Majkrosoft” koji je u vreme predstavljanja „mekintoš” računara trošio na razvojna istraživanja sto puta više od „Epla”: „Nije stvar u novcu već u ljudima kojima raspolažete, načinu rukovođenja i razumevanju materije”.
Veliku pažnju posvećivao je dizajnu koji za njega nije bio samo spoljašnji izgled proizvoda: „Neki ljudi misle da se on tiče izgleda. Ali, naravno, ako zakopate dublje, videćete da je suština u načinu na koji nešto funkcioniše”.
Razmišljao je unapred i bio vizionar u poslu: „Izmislimo sutrašnjicu umesto da se brinemo zbog jučerašnjice”.
Bob Dilan je jedan od onih na koje se Džobs ugledao i čije je pesme u mladosti naučio napamet. Od „Bitlsa” je preuzeo model poslovanja u kojem se do velikih dela stiže timski. Govorio je da njegov posao nije da bude pristojan prema ljudima već da ih učini boljim.
Bez obzira na svu posvećenost kompjuterima, kazao je i da bi svu svoju tehnologiju trampio za jedno popodne sa Sokratom.
A. M.
-----------------------------------------------------------
Kako je nastao „ajfon”
Džobs se smatra tvorcem „ajfona”, najpopularnijeg smartfona za koji je u vreme lansiranja ocenio da je pet godina ispred svega što drugi imaju. O tome kako je nastao „ajfon” rekao je: „Sve je počelo s idejom o što manjem kompjuteru. Poželeo sam da se otarasim tastature i da kucam po ekranu osetljivom na dodir. Pitao sam momke mogu li da iznedre ekran osetljiv na dodir po kome ću moći da kucam prstima. Posle šest meseci predstavili su mi prototip. Pomislio sam: mogli bismo da napravimo telefon s ovim osobinama. Posle nekoliko godina dobili smo ’ajfon’”.
-----------------------------------------------------------
Zahvalan supruzi
Džobs je bio zahvalan supruzi Lorin što trpi njegovu celodnevnu posvećenost poslu. Kada su se upoznali, bio je na parkingu, s ključevima u bravi: „Pomislio sam: Ako bi ovo bila moja poslednja noć na Zemlji, da li bih je radije proveo na poslovnom sastanku ili s ovom ženom? Pretrčao sam preko parkirališta da bih je pitao da li hoće da izađe na večeru sa mnom. Pristala je. Prošetali smo do centra. Od onda smo nerazdvojni”.

Brada za pobesnelog Maksa, italijanski za Kaponea
Bio je sjajan falsifikator snova u hvaljenom „Početku” i najopasniji britanski zatvorenik u „Bronsonu”, a obožavaoci ne mogu da dočekaju da ga vide kao glavnog negativca u trećem delu serijala o Betmenu – „Uspon mračnog viteza” Kristofera Nolana. Engleski glumac Tom Hardi (35) trenutno je jedno od najtraženijih imena u Holivudu.
Lepotan iz londonskog Hamersmita, kraja u kom su rođeni i Hju Grant i Saša Baron Koen, debitovao je 2001. u TV seriji zbog koje je napustio studije na prestižnom Londonskom dramskom fakultetu. Usledile su uloge u „Padu crnog jastreba” Ridlija Skota (2001) i „Zvezdanim stazama: Nemezis” (2002), ali negde u to vreme shvatio je da problem sa alkoholom i drogama koji je vukao od tinejdžerskih dana ne može više da gura pod tepih. Potražio je pomoć i potpuno izlečen se 2003. vratio na scenu.
Narednih pet godina je radio paralelno na filmu, TV i u pozorištu. Gaj Riči mu je 2007. poverio ulogu u „Rokenroli”, ali je njegov dar za transformaciju posebno oduševio kritičare i skrenuo pažnju Holivuda u „Bronsonu”. Za ulogu najopasnijeg britanskog zatvorenika Čarlsa Bronsona dobio je nezavisnu britansku nagradu za najboljeg glumca, a 2011. i Bafta nagradu za najveću zvezdu u usponu, i to za ulogu Imsa u naučnofantastičnom trileru Kristofera Nolana „Početak”.
Tu ga je zapazio i reditelj komedije „Ovo znači rat” koja će večeras premijerno biti prikazana u „Sava centru” u 20.30 sati. Iako je žanru možda bliža Hardijeva rola u „Rokenroli”, producenti su shvatili da je on pravi izbor kad su ga videli kao Imsa, jer su želeli glumca „sa aurom opasnosti”.
U ovoj romantičnoj akcionoj komediji Hardi glumi Taka, jednog od dvojice operativaca CIA koji se iznenada nalaze u dotad najtežoj misiji – zaljubljuju se u istu ženu, Loru (Riz Viderspun). Hardijev suparnik je Kris Pajn, a film je režirao Mek Dži, poznat po filmu „Terminator: spasenje”.
Komedija je pred ovog svestranog glumca postavila drugačije zahteve u odnosu na dosadašnji angažman. „Mislio sam da će biti mačji kašalj, ali ovo je bila jedna od najtežih stvari koje sam radio”, kaže Hardi, uz opasku da je saradnju sa kraljicom komedije Riz Viderspun doživeo kao „sticanje diplome” u ovom žanru.
Za ovaj film je malo pustio kosu da mu izraste, pošto je kao zli Bejn u „Usponu mračnog viteza” bio potpuno ćelav.
Nedavno je morao da pusti i bradu: u četvrtom delu „Pobesnelog Maksa” igraće glavnu ulogu, umesto Mela Gibsona. Partnerka mu je Šarliz Teron. Pred jednim od najtraženijih glumaca Holivuda je još jedan veliki izazov. Intenzivno uči italijanski za ulogu Ala Kaponea ufilmu „Cicero” Dejvida Jejtsa.
J. J. K.
-----------------------------------------------------------
Lepotan sa armijom obožavateljki
Tom Hardi je sa 19 godina pobedio na jednom izboru za top modele, ali mu nije bilo pravo kada ga je nedavno u jednom TV intervjuu novinar podsetio na to i pokazao staru fotografiju. Danas je njegovo ime neizbežno na listama najzgodnijih muškaraca na svetu. Armiju obožavateljki ne raduje podatak da je zauzet. Veren je s glumicom Šarlot Rajli, koju je upoznao na snimanju „Orkanskih visova” 2009. Iza njega je već jedan brak, a iz jedne dugogodišnje veze ima sina Luisa.

Neustavni zakon o Ustavnom sudu
Prošle godine Ustavni sud je doneo odluku o zabrani „Nacionalnog stroja” (u odluci piše: „Utvrđuje se da je organizacija ’Nacionalni stroj’ tajno udruženje, čije je delovanje zabranjeno saglasno Ustavu...”). U delu javnosti, odluka je ocenjena kao dokaz ozbiljnosti države da se suprotstavi krajnostima demokratije. Ustavnopravno, ta odluka bila je promašaj. Ona je zasnovana na pogrešnom tumačenju člana 55. stava 3. Ustava, koji glasi: „Zabranjena su tajna i paravojna udruženja”. Reč je o normi jasnog značenja: tajna i paravojna udruženja zabranjena su po sili Ustava; nijedan državni organ, ni Ustavni sud, nema nadležnost da zabranjuje ono što je Ustavom već zabranjeno (postoji obaveza nadležnih državnih organa da gone članove tajnog udruženja kao pojedince zbog povreda krivičnopravnih propisa). Umesto da štiti, Ustavni sud je povredio Ustav. Zasnovao je nadležnost koju mu Ustav ne daje i doneo odluku koju Zakon o Ustavnom sudu ne poznaje; „izmislio” je nadležnost, zatim i odluku; od „ustavobranitelja” postao je „ustavotvorac”.
Da ubuduće Ustavni sud ne odlučuje bez pravnog osnova (tj. pozivajući se na pogrešnu ustavnu normu), potrudio se pisac Zakona o izmenama i dopunama zakona o Ustavnom sudu (u daljem tekstu: zakon), usvojenog po hitnom postupku pred novogodišnje praznike, dopisavši nadležnost Ustavnog suda da zabranjuje Ustavom zabranjeno udruženje. Prema članu 81a stavu 1. zakona „kada je predlogom tražena zabrana tajnog ili paravojnog udruženja, Ustavni sud će svojom odlukom utvrditi da je delovanje takvog udruženja zabranjeno Ustavom”. Ovom odredbom ponižen je Ustav. Ispada da ustavna zabrana tajnog ili paravojnog udruženja nije dovoljna, nego Ustavni sud utvrđuje da je „delovanje takvog udruženja zabranjeno Ustavom”. Prema članu 81a stavu 2, Ustavni sud „može odrediti preduzimanje mera koje su neophodne da se spreči delovanje tajnog ili paravojnog udruženja”. Ovom odredbom poniženi su državni organi koji su po zakonu nadležni da preduzimaju mere protiv pojedinaca – članova tajnih ili paravojnih udruženja. Ispada da oni ne vrše svoj posao, te Ustavni sud mora da odredi mere usmerene na sprečavanje delovanja tajnog ili paravojnog udruženja.
Članom 81a Ustavni sud je prividno učinjen jačim nego što je bio pre zakonskih promena. U suštini, ponižen je i Ustavni sud. Prvo, umesto Ustavom, nova nadležnost propisana mu je zakonom. Nedopustivo je da nadležnosti Ustavnog suda definiše zakonodavac čiji pravni akti podležu ustavnosudskoj kontroli (pravilo o tome da su nadležnosti Ustavnog suda ustavna materija). Drugo, Ustavni sud će (uzaludno) raditi dupli posao, jer će utvrđivati da je zabranjeno delovanje udruženja koje je zabranjeno po sili Ustava. Postavlja se pitanje kakvo pravno dejstvo može imati takva odluka. Odgovor je nikakvo.
Novi član zakona je neustavan (nažalost, nije ni jedini ni najvažniji u usvojenim izmenama). Ustavni sud verovatno neće preduzeti ništa da ovaj član ukine, jer bi to značilo da je pogrešio u ranijoj odluci. Poštujući zakon, Ustavni sud će, kad se steknu prilike, pristati na neustavno postupanje.
Neustavnosti koje potiču od drugih državnih organa još su i razumljive; mogu se ispraviti intervencijom Ustavnog suda. Šta ostaje od ustavne države kad i Ustavni sud postupa na osnovu neustavnog zakona? Nije potrebno biti „istaknuti pravnik” (čitaj: sudija Ustavnog suda) da bi se odgovorilo na ovo pitanje.
*Vanredni profesor Pravnog fakulteta Univerziteta u Beogradu

Trijumvirat Đoković-Nadal-Federer najjači u istoriji
Postoji granica iza koje vrhunski rezultati prerastaju okvire sporta i postaju fenomen šireg značaja. Srpski tenis je prešao tu granicu mnogo pre nego što je Novak Đoković postao najbolji na svetu. Eksplozija ovdašnjih teniskih uspeha postala je predmet stranih socioloških i kulturoloških analiza još one neverovatne, a sada gotovo zaboravljene 2008. Ta je godina započeta Đokovićevom prvom grend-slem titulom, a završena tako što su se na vrhove svetskih lista uspinjali, redom: Ana Ivanović (jun), Jelena Janković (avgust) i Nenad Zimonjić u paru sa Danijelom Nestorom (novembar).
Tokom naredne dve sezone moglo se učiniti da je prošla najbolja godina za srpski tenis, a onda su se vinuli i Janko Tipsarević i Viktor Troicki. Od trijumfa Srbije u Dejvis Kupu 2010. krenuo je drugi deo priče o čudima iz Srbije, koji još traje.
 
Nije neobično što se srpskim uspesima najviše bave bivše teniske velesile, SAD, Australija i Velika Britanija. Jedan američki komentator došao je do zaključka da su tamošnji talenti uljuljukani vrhunskim uslovima, te opterećeni visokim očekivanjima u odnosu na ovdašnje sportiste, nikle u ratnim uslovima i na praznim bazenima umesto teniskih terena.
U Australiji se nedavno pojavilo nešto drugačije sociološko objašnjenje, da je presudna požrtvovanost srpskih roditelja, jer svojim ulaganjima i brigom za svaki detalj treninga obavezuju decu da maksimalno uzvrate.
Kada je tema najbolji sportista sveta Novak Đoković, analize su mnogo konkretnije i zadiru u najsitnije detalje. U toj anatomiji njegovih uspeha, trenutno je najaktuelnija fizička izdržljivost. Posle pobede u Melburnu, od britanskih stručnjaka za kondicione pripreme moglo se čuti da Đoković prednjači u metodama brzog oporavka, dok je nekadašnji američki šampion u dublu Rik Lič ocenio da se Novak i fizički i mentalno oslobodio osećaja umora.
Ne svode se svi komentari na subjektivne i teško dokazive ocene. Britanski sportski analitičar Nik Haris upravo je objavio detaljne rezultate istraživanja o periodima najvećih rivaliteta za 45 godina profesionalizacije grend-slem turnira. On se potrudio da brojkama i činjenicama potvrdi naslov: „Đoković, Nadal i Federer – najsavršeniji tenis ikada viđen”.
Metodologija njegovog istraživanja je jednostavna. Za jedino merilo je uzeo grend-slem turnire, svih 175 od 1968. Pa do ovogodišnjeg Melburna. Pobedniku je davao 128 poena (prema ukupnom broju učesnika), finalisti 64, polufinalisti 32, četvrtfinalisti 16, a za ulazak u četvrto kolo – osam poena.
Svakom teniseru je određivao najbolji četvorogodišnji period, smatrajući da je to realna dužina perioda vrhunske forme. Maksimalan pojedinačni rezultat iznosio bio 2.048 poena (16 h 128), za svih 16 uzastopnih pobeda na grend-slem turnirima. Po tom računu, najbliži savršenom četvorogodišnjem periodu bio je Rodžer Federer do 2009, sa po 1.632 poena (79,69 %) posle Rolan Garosa, kao i posle Vimbldona.Drugi je Rafael Nadal, upravo u sadašnjem periodu, sa 1.192 poena, dok 3-5. mesto dele Bjern Borg (do 1981.), Ivan Lendl (do 1990.) i Pit Sampras (do 1997.), sa po 1.176 poena. Šesti je Mekinro (do 1985.) sa 896, a Đoković je deseti sa 800 poena, ali njegove najuspešnije četiri godine još nisu izbrojane...
Kada se saberu istovremeni rezultati dvojice najuspešnijih asova svoga vremena, zajednički maksimum na 16 turnira iznosi 3.072 poena. Najbliži tom savršenom broju bio je tandem Rodžer Federer i Rafael Nadal, sa ukupno 2.536 poena posle Melburna 2009. To bi dakle bio najveći rivalitet dvojice tenisera u novijoj istoriji, a već na drugom mestu je rivalitet Nadal-Đoković sa 1.992 poena zaključno sa Melburnom 2012.
Nikada pre Federera i Nadala nije se desilo da dvojica istovremeno dostižu 800 ili više poena, a u periodu do Melburna 2012. čak trojica su prešla tu granicu. Federer, Nadal i Đoković osvojili su 15 od 16 poslednjih grend-slem titula (omeo ih je samo Del Potro u Njujorku, 2009) i gotovo redovno stizali do polufinala ili finala. Sa 83,71 odsto uspešnosti oni nadmašuju ne samo bilo koju trojicu u novijoj istoriji, već i sve čuvene parove-rivale.
Svojoj opsežnoj analizi, Nik Haris dodaje i par eči utehe za britanski tenis: „Endi Marej se takmiči u najsjajnijoj eri u istoriji...” Mi možemo da dodamo još nešto. U tom istom periodu, dosad najuspešnijem za Rafaela Nadala, srpski teniser je sedam puta uzastopno pobedio svog najvećeg rivala – za manje od godinu dana. Da li postoji takav slučaj u istoriji sporta?
Marjan Kovačević

Nikad neizvesnije do „Žućkove levice”
Sportska bajka u Nišu se nastavlja. Posle rukometa i tenisa, došao je red na košarkaše, koji će se od 16. do 19. februara boriti za trofej Kupa Srbije, takmičenja koje od 2003. nosi ime legendarnog Radivoja Koraća. U stvari, košarkaši se vraćaju u grad u kome je održan najveći broj završnih turnira, računajući i sve prethodne države – ovo će biti deseti. Jubilarni će biti i osvajač čuvene „Žućkove levice”.
Renovirana dvorana „Čair”, kapaciteta 4.800 mesta, premala je da primi sve koji su imali nameru da se i po ciči zimi upute iz svih krajeva Srbije. Dobro je za našu košarku što interesovanje poprima oblike blage euforije, a za to su zaslužni klubovi učesnici, pojava novih, povratak nekih s dugom tradicijom, nekolicina sjajnih igrača, plejada onih koji dolaze i treneri, pre svih tri kluba koji slove za favorite i pretpostavka da se niko neće prošetati do trofeja.
Činjenica je da blagu „foru” ima Partizan, ali i komplikovaniji put do finala. Na startu ga očekuje odlična Mega Vizura, u polufinalu kragujevački Radnički, tradicionalno neugodan rival, koji neće imati sigurno trening protiv najboljeg tima Košarkaške lige Srbije, Vojvodine. Crvena zvezda je u naletu, pruža odlične partije u novoj godini, a koliko su trener Pešić, igrači, ambiciozna uprava i navijači željni trofeja, nema potrebe isticati. Na putu će im biti beogradski Radnički, najprijatnije iznenađenje KLS, zatim najverovatnije oslabljeni Hemofarm u polufinalu. „Večiti” su pre dve godine takođe u Nišu igrali finale, a „crno-beli” su bili ubedljivi. Pešić sigurno sprema i želi revanš... Ali, ne treba zaboraviti da se „pita” i dokazani Miroslav Nikolić čiji je dolazak u Kragujevac otvorio novu, lepu stranicu srpske košarke.
M. S.
-----------------------------------------------------------
Bez ulaznice ni blizu „Čaira”
Zbog bezbednosti i želje da sve protekne u najboljem redu, organizatori su u slobodnu prodaju pustili ograničen broj kompleta ulaznica, samo 1.500. Ostali deo prodat je protokolu grada Niša, Košarkaškom savezu Srbije, klubovima iz regiona i javnim preduzećima. Navijači će biti raspoređeni po sektorima, Zvezdini na „severu”, Partizanovi na „jugu”, a Radničkog na „zapadu”, dok ostali klubovi nemaju organizovane navijačke grupe.
Domaćin najavljuje rigorozne mere kontrole, koje podrazumevaju da oni bez ulaznica neće moći da priđu dvorani bliže od 100 metara. O bezbednosti u dvorani i oko nje brinuće se oko 500 ljudi, a sudije će dobiti uputstva na koji način da spreče eventualno vređanje aktera s tribina. Mere su upozorenje, pražnjenje dela tribina, čak i prekid utakmice.
-----------------------------------------------------------
Pešić obećava maksimum
Crvena zvezda u Niš stiže s „prezimenom” – Diva”! Uoči završnog turnira Kupa dobila je naslovnog sponzora, kompaniju iz Crne Gore koja proizvodi vodu u durmitorskim vrletima, a u klubu veruju da će ovaj poslovni poduhvat dati krila igračima i stručnom štabu. Trener Svetislav Pešić ne beži od činjenice i odgovornosti da su među kandidatima za osvajanje trofeja, ali ističe specifičnost kup takmičenja.
– Pobednika neće odlučiti trenutna forma već detalji. U nokaut takmičenju sve opcije su u igri i o tome se mora voditi računa. Poznate su mi želje navijača i rukovodstva kluba, ali mogu jedino da obećam da ćemo pružiti maksimum. Rezultati ne dolaze preko noći kada se ide putem koji je Zvezda krenula. Nismo kao Partizan i Radnički kupovali skupe igrače i pravili tim za vrhunske rezultate. Očekujemo podršku navijača. Neka misle na nas i mi ćemo misliti na njih – istakao je trofejni stručnjak.
M. S.

Ronaldo efikasniji od 12 timova
Bez obzira da li mu se dive ili ga ne vole fudbalsko velemajstorstvo niko ne može da mu ospori. Kristijano Ronaldo je nesporno čarobnjak s loptom, jedan od ponajboljih na svetu. Iz meča u meč, iz dana u dan, pomera granice, postavlja nove rekorde.
Šestim het-trikom ove sezone u španskom prvenstvu, postignutim protiv Levantea (4:2) „naterao” je novinare, pre svih „Marke” i „Asa”, koji su naklonjeni Realu da „kopaju” po dokumentaciji i iščeprkaju ima li ko od njega bolji – ima li ko efikasniji. Takođe, i da u brojnim istraživanjima pokušaju da otkriju gde su mu granice.
Za 1922 minuta, koliko je proveo na terenu u 22 prvenstvena meča (u prvom duelu s Levanteom ušao u 46. minutu, a protiv Betisa izašao u 77), na 13 se upisao u strelce i postigao čak 27 golova. Do kraja sezone ima 16 utakmica, a već mu proriču da će sigurno nadmašiti prošlu rekordnu sezonu kada je 40 puta matirao golmane. Proračunali su da će, ukoliko nastavi istim tempom, bar još 20 puta izrešetati protivničke mreže i ujedno se zapitali da li će se zaustaviti na koti 46?
Neki su, izdvajajući njegov bilans, utvrdili da bi „kraljevski klub” osvojio samo pet bodova. Zanimljivo je da je čak 12 klubova dalo manje golova od njega, dok su svi igrači Rajo valjekana postigli isto koliko i on, a fudbaleri Malage i Levantea „beže” mu jedan, odnosno dva pogotka.
Ni ulazak među deset najboljih strelaca u veličanstvenoj istoriji Reala više nije tako daleko, pošto mu nedostaje deset golova. Zaključno sa duelom protiv Levantea na 122 utakmice postigao je 120 pogodaka. Na čelu te liste „besmrtnih”, na kojoj su sve same legende slavnog kluba jeste Raul. Rekorder, koji igračku karijeru privodi kraju u nemačkom Šalkeu, na 741 utakmici u dresu madridskog tima postigao je 323 pogotka. Drugi je Alfredo di Stefano sa 305 golova (392 meča), a dalje slede: Karlos Santiljana 289 (645), Ferenc Puškaš 242 (262), Ugo Sančez 208 (282), Fransisko Hento 179 (599), Piri 171 (561), Emilio Butragenjo 170 (463), Amaro Amansio 155 (471) i Mičel Gonzalez 130 (559).
Neizbežno je i stalno poređenje sa zvanično najboljim fudbalerom današnjice Lionelom Mesijem. Argentinac je drugi na listi strelaca sa 23 gola. Zbog toga je neizvesno da li će Ronaldo drugi put uzastopno postati kralj golgetera u Španiji. Ako se to dogodi, postaće prvi stranac koji je to uspeo nakon Uga Sančeza. Fenomenalni Meksikanac je pet puta bio najbolji strelac šampionata, a od sezone 1984/1985. do 1987/1988. četiri puta zaredom.
U ovom trenutku teško je poverovati da će Ronaldo oboriti i rekord Prudena (Atletiko), koji je na 22 meča u sezoni 1940/1941. postigao 33 pogotka, uz neverovatan prosek od 1,5 gola po utakmici. Ta granica za „obične smrtnike” jeste nedostižna, ali kada je u pitanju Kristijano Ronaldo ništa nije nemoguće.
Đ. Smiljanić
------------------------------------------------------ 
LIČNA KARTA
Ime i prezime: Kristijano Ronaldo dos Santos Aveiro
Datum i mesto rođenja: 5. februar 1985 – Funšal
Visina i težina: 186 cm, 84 kg
Karijera: Sporting (Lisabon) 31 meč/5 golova, Mančester junajted 292/118, Real 122/120
Reprezentacija Portugalije: 87 utakmica, 32 gola
Titule i priznanja: po 1 prvak, pobednik kupa i superkupa Portugalije (2002), 3 puta prvak Engleske (2007, 2008, 2009), 1 pobednik kupa (2004), 2 pobednik liga kupa (2006, 2009), 1 superkup (2007), 1 prvak Evrope (2008), 1 klupski prvak sveta (2008), 1 kup Španije (2011). Dobitnik je 52 individualna priznanja i 2 specijalne nagrade.
Trajanje ugovora: do 30. juna 2015.
Tržišna vrednost: 90 miliona evra.

Srbija treći izvoznik fudbalera u Evropu
U poslednjem istraživanju švajcarske firme „CIES fudbalska opservatorija”, u kome je obuhvaćeno 12.410 igrača iz 500 klubova u 33 evropske države, Srbija se našla na trećem mestu po izvozu „neposrednih proizvođača”: u sezoni 2011/12 na „Starom kontinentu” hleb zarađuje 228 naših igrača. U odnosu na 2010/11 Srba je 16 više, dok je Brazilaca (sa 528 u vođstvu) manje za 39. Na drugom mestu su Francuzi (247, manje devetorica), četvrti su Argentinci sa 211 (minus 23), a peti Portugalci (132, plus deset).
Studija se bavila i ostalim važnim stvarima vezanim za najpopularniji svetski sport. U eri potpune komercijalizacije, gde je uspeh, pa još ako može odmah, glavno merilo kvaliteta, rad na duge staze u stvaranju novih fudbalski snaga polako gubi bitku. Sve je više „poluproizvoda” ili vešto medijski isfabrikovanih talenata koji ni krivi ni dužni dobijaju (naravno i njihovi agenti) ogromne svote novca.
Istraživači u ovoj studiji izračunali su da u 500 evropskih klubova igra 22,2 odsto fudbalera poniklih u matičnim klubovima (uslov je bio da su oni u uzrastu od 15. do 21. godine najmanje tri sezone uzastopno trenirali u klubu i kasnije ostali u njemu). Na prvi pogled svako bi rekao da je prebogata Premijer liga isključivo oslonjena na uvoz neslućenih razmera, dok Bundes liga važi kao model za „uzgajanje” nacionalnih izvora. Ali utisak je jedno, a životna realnost nešto sasvim drugo.
Od najpoznatijih evropskih liga na prvom mestu je Španija sa 24,7 odsto sopstvenog podmlatka, praćena Francuskom (22,9 %), Engleskom (16,2 %), Nemačkom (16 %) i Italijom koja je sa 7,4 odsto prikovana na dno „Starog kontinenta”. Najviše vlastitih snaga (43,4 %) imaju inače fudbalski marginalci Islanđani.
U La ligi sa 62,5 odsto ovako stvorenih fudbalera prvi je Real sosijedad (Barselona je sa svojom čuvenom školom četvrta – 42,9 %), a poslednji  sa nula procenata Hetafe. U Francuskoj najbolji je Sošo (47,8 %), a najslabiji sa „nulom” Dižon. Nulu u Engleskoj ima Vigan, dok je sa 38,7 odsto na čelu Arsenal (drugi je Mančester junajted sa 37,9 %), a u Nemačkoj kolo vodi Šalke (33,3 %), dok je na začelju Hanover sa 4,6 odsto.
U „bunaru” je Italija čiji je najbolji klub Atalanta (23,1 odsto), ali je čak sedam od 20 ekipa u ovoj kategoriji zabeležilo „krompir”.
Sveobuhvatno istraživanje pokazalo je da je klub sa najviše stranaca škotski Seltik (84 odsto), a da je u ovom vrednovanju sa 70,3 % neprikosnovena kiparska liga. U 2011/12 uvoz je najmanje (13,8 odsto) zanimao Slovence.
Jedan od razloga zašto je Premijer liga mašina za pravljenje para (druga je priča što je većina najslavnijih klubova u dugovima) je i taj što se u njoj nadmeće čak 41,2 odsto reprezentativaca iz različitih zemalja, dok u Irskoj nema nikog od aktivnih igrača članova državnih timova. Kada su klubovi u pitanju sa 81 odsto je bez premca Barselona Mesija i drugova.
Sa 28,23 leta najstarija liga je na Kipru, a junoše su sa 23,65 godina Slovenci. Najvremešniji klub je Milan (prosečna starost 30 godina), a kod „poletaraca” trku vodi Dablin (20,94 leta).
Najviši (prosečno 183,25 cm) fudbaleri su u Bundes ligi, a najniži (180 cm) u Izraelu. Kada su klubovi u pitanju pravi gorostas sa 187,26 cm je ukrajinski Volan, dok su najniži, oni najbolji – Barselonini centimetri dobacili su do 177,48...
Ratko Pavlović

Ostajem u Gani uprkos opoziciji
Pre Prvenstva Afrike u Gabonu i Ekvatorijalnoj Gvineji reprezentacija Gane, koju predvodi naš stručnjak Goran Stevanović, slovila je za jednog od glavnih favorita za osvajanje naslova prvaka na Afričkom Kupu. Ipak, poražena je u polufinalu od novog prvaka, selekcije Zambije. Razočarenje je, ipak, prisutno, mada jedan deo sportske javnosti u Gani daje podršku našem stručnjaku, s kojim ta reprezentacija prošle godine nije doživela nijedan poraz.
Kako ste dočekani posle šampionata na kojem niste stigli do finala (pre dve godine Gana je s Milovanom Rajevcem igrala u finalu)?
– Ganjani su slični nama, veoma su temperamentni i emotivni. Vratio sam se sa ekipom u Ganu u želji da vidim raspoloženje naroda. Priznajem bio sam fasciniran podrškom koju su nam pružili. Naravno, ostaje veliki žal što nismo uspeli da osvojimo medalju, ali, biće vremena, već naredne godine u Južnoj Africi, očekujemo da dominiramo – kaže Stevanović.
Do kada imate ugovor s Ganom?
– Do 2014. godine i Svetskog prvenstva u Brazilu. S Ganom sam započeo jedan posao pre nešto više od godinu dana, vidljivi su pomaci u svakom pogledu. Naravno da očekujem nastavak saradnje iako imam i ozbiljnu opoziciju. Uostalom, svuda u svetu postoji opozicija, međutim, moram da naglasim da za sada imam izvanrednu saradnju s predsednikom Saveza.
U sportu kao i u životu potrebna je sreća. Mnogi tvrde da je Gana nije imala u polufinalu?
– Moram da naglasim da smo od svih reprezentacija na Afričkom kupu igrali najotvorenije, dakle ofanzivan fudbal. Imali smo najmlađu ekipu na šampionatu pred kojom je lepa budućnost. U polufinalu nam je nedostajala sreća, imali smo daleko veći posed lopte od Zambije. U borbi za treće mesto protiv Malija bilo je očigledno da su pojedini igrači bili pod teškim psihološkim stresom koji su doživeli posle poraza u polufinalu.
Kakav je utisak ostavila Zambija, novi prvak?
– Veoma disciplinovana ekipa koja u svom timu nema velike zvezde. To je po meni Grčka iz 2004. Na šampionat su došli sveži i odmorni i čitavo prvenstvo odigrali u gotovo istom ritmu. Naravno, imali su i dosta sreće, ipak, čestitam im na uspehu.
A najveće razočarenje?
– Svakako Senegal, jer je pre šampionata bio prvi favorit. Imali su najbolje igrače a takmičenje u grupi su završili bez boda.
Čuveni Italijan Lučano Spaleti je posle Afričkog kupa istakao da mu se bez obzira na neuspeh najviše dopala selekcija Gane gde je „očigledan” uticaj trenerove ruke i da već na narednom prvenstvu Ganu vidi na pobedničkom postolju.
– Ovakve izjave svakako gode, posebno ako dolaze iskreno i od takvog trenera kakav je Spaleti. Istina je da smo dosta uradili, da smo disciplinovali ekipu, igrali prošle godine veoma dobro i završili sezonu bez poraza. Ipak, već u junu, kada počinju nove kvalifikacije za Afrički kup, sastaćemo se sa Zambijom, biće to dobra prilika da im se revanširamo. U grupi će biti i Sudan, četvrtfinalista iz Gabona.
Dragan Todorović
-----------------------------------------------------------
Doktorka Marijana je čudotvorac
U timu Gorana Stevanovića pored pomoćnika Rogića i kondicionog trenera Miljana Grbovića bila je i doktorka Marijana, poznata našoj sportskoj javnosti po veoma uspešnim izlečenjima i najtežih sportskih povreda.
– Sve vreme sa nama je bila doktorka Marijana koja je uoči prvenstva uspela da oporavi Gijana. Ona je fenomenalan stručnjak i odličan saradnik, rekao je Stevanović.
D. T.

Decenija nacionalnog praznika Srbije
Dan državnosti, koji je kao nacionalni praznik Republike Srbije ustanovljen pre što više od decenije, 2001. godine, slavi se 15. februara u znak sećanja na dva velika događaja za srpski narod – početak Prvog srpskog ustanka 1804. pod voždom Karađorđem i usvajanje prvog Ustava 1835. poznatog kao Sretenjski Ustav u vreme vladavine Miloša Obrenovića. .„Sretenje tako spaja jednu borbenu i jednu politički emancipatorsku tradiciju. To je dobra podudarnost, jer su se poklopila dva početka – ratnička borbe za slobodu Srba od Turaka i početak moderne evropske demokratije”, naglasio je u izjavi Tanjugu istoričar Predrag Marković.
Pre osam godina, 2004, nacionalni praznik se poklopio sa 200-godišnjicom Prvog srpskog ustanka i tada je obeležen na dvostruki način, kao nacionalni praznik i kao veliki dvovekovni jubilej. Dan državnosti je prvi put obeležen pre tačno 10 godina, 15. februara 2002, nakon donošenja Zakona o državnim i drugim praznicima.
– Od svih praznika tokom kalendarske godine samo je jedan nacionalni. Nema nikakve sumnje da je Srbija počela da stiče, odnosno da obnavlja državnost, upravo Prvim srpskim ustankom. Zato ima istorijske logike, što je nauka i opravdala, da 15. februar bude nacionalni praznik – kazao je za „Politiku” istoričar Dejan Ristić, vršilac dužnosti upravnika Narodne biblioteke Srbije i član Organizacionog odbora Vlade Republike Srbije za obeležavanje Sretenja – Dana državnosti Srbije.
– Pre svega, 15. februara 1804, u Orašcu kod Aranđelovca doneta je odluka o započinjanju organizovanog oružanog otpora otomanskoj vlasti. To je početak Prvog srpskog ustanka pod vođstvom Karađorđa Petrovića. I, sa druge strane, 15. februara 1835, u Kragujevcu je Narodna skupština donela prvi ustav u istoriji Srbije, Ustav Kneževine Srbije kako mu je zvaničan naziv, odnosno Sretenjski ustav, kako ga mi nazivamo. Autor Sretenjskog ustava iz 1835. je čuveni Dimitrije Davidović. To je bio ne samo prvi ustavni akt u našoj istoriji, već je bio jedan od najdemokratskijih i najliberalnijih ustava tog vremena, rađen po ugledu na slične pravne akte Belgije i Francuske – podsetio je Ristić.
Od pada srednjovekovne srpske države pod otomansku vlast sredinom 15. veka, padom Smedereva 1459, Srbi su u nekoliko navrata pružali otpor osvajaču.
– Nikada se nismo mirili sa okupacijom i pružali smo više ili manje aktivan otpor. Ali pravi uslovi stekli su se tek 1804, kada je nakon seče knezova i velikog terora dahija u Beogradskom pašaluku kulminiralo nezadovoljstvo srpskog hrišćanskog stanovništva. Tada izbija jedan u nizu ustanaka, koji mi danas nazivamo Prvi srpski ustanak, i on je urodio plodom. Predstavlja početak borbe za osamostaljenje zemlje, koje je uspešno završeno tek 1878, na Berlinskom kongresu. Do tada vazalnoj Kneževini Srbiji priznat je status samostalne, nezavisne države – dodao je ovaj istoričar.
Tog 15. februara 1804, odnosno 3. februara po julijanskom kalendaru (s obzirom na to da je Srbija prihvatila gregorijanski kalendar nakon ujedinjenja 1918. godine), grupa uglednih Srba se okupila u Orašcu, na crkveni praznik Sretenje Gospodnje. Oni su tajno, nakon zbora, doneli odluku o početku ustanka, za svog vođu izabrali Karađorđa Petrovića. Skup je održan u Marićevića jaruzi u Orašcu, na skrovitom mestu, daleko od očiju stanovništva, a posebno dahija. Tada je doneta odluka da se krene u oružanu borbu za autonomiju, koja će kasnije prerasti u borbu za oslobođenje Srba od otomanske dominacije.
Ustav Kneževine Srbije proglasila je Narodna skupština, takođe na Sretenje, 15. februara 1835. u tadašnjoj prestonici Kragujevcu. To je namerno urađeno kako bi se povezala ta simbolika sa Prvim srpskim ustankom.
– Sretenjski ustav je jedan od najdemokratskijih ustava svog vremena. Rađen je po ugledu na belgijske i francuske ustavne zakone i povelje tog vremena. Bio je veoma liberalan i savremen i Srbiju je uveo u red država koje imaju svoj ustav. Ustav je stupio na snagu, ali je bio u funkciji samo nekoliko nedelja, nakon čega ga je knez Miloš suspendovao, smatrajući da je suviše liberalan i da ne odgovara njegovoj viziji vladavine – kazao je Dejan Ristić.
------------------------------------------------------------------  
Od ove godine dva neradna dana
Od ove godine Dan državnosti slavi se dva dana, zato što je uobičajeno da se nacionalni praznik obeležava nekoliko dana. Time mu se daje na dodatnom značaju i on se izdvaja od drugih državnih praznika u toku kalendarske godine, koji se obeležavaju jedan dan. Zato je Narodna skupština, krajem prošle godine izmenama i dopunama Zakona o državnim i drugim praznicima, prihvatila inicijativu naših građana i čitavog niza institucija da se nacionalni praznik obeležava dva neradna dana.

Raspust
Kakva će biti deca kad porastu u zemlji u kojoj je redovna nastava izuzetak, a vanredni raspusti normalno stanje? Biće pljunuti mi, što po preporuci Duška Radovića znači da je kucnuo onaj ozbiljan čas, kada treba da radi kaiš. To je, uzgred, teško izvodljivo. Kada je čika Duško pripovedao o tome, u školu se išlo redovno, učitelji nisu štrajkovali svakog septembra, kao da ih neko uključuje na daljinski. Nije bilo ni histerija oko svinjskog gripa, nije bilo ni zaštitnika dečjih prava zbog kojih bi, da je živ, čika Duško, umesto poezije, uređivao zidne novine u Padinjaku.
Škola je, međutim, minule jeseni počela bez tradicionalnog štrajka profesora, potom se dogodio kratki raspust u novembru – trajao je čitava dva dana i kažu da je redovni – ali se sada čini kao bezazleni veliki odmor, kao daleka istorija.
I taman kada se činilo da će dečica ove školske godine misliti samo na učenje i da će umesto poruka konačno pročitati nešto i od lektire, nebo se okrenulo naopačke. Od Nove godine, klinje su išle u školu tek dve sedmice, a planduju, evo,čitav mesec. Imali su redovan, zimski raspust, kad, iznenada, kad mu vreme jeste, ovaj kvarni, podmukli sneg i te izdajničke pahulje, počeše da nas bombarduju.
Vlasti su se pokazale takvim kakve jesu, pa je putarima trebalo vezivati dži-pi-esove da se ne izgube na magistralama, dok predsednik konačno nije preuzeo stvari u svoje ruke, postavši veći promotor EPS-a nego Zdravko Čolić.Obilazi rudare, prebrojava sijalice, brani elektroenergetski sistem od štetočina, koji bi da svetle na ovu hladnoću.
I, nastupi vanredna situacija, a s njom i vanredni raspust. Ali eto Sretenja, kad mu vreme jeste, pa deca opet ostaju kod kuće. Nije patriotski da se raspust prekida uoči nacionalnog praznika. Proći će i taj Dan državnosti, sneg će da se otopi, sante leda će početi da plove, pa će krenuti te zavereničke velike bujice…
Kad lije voda, kad bombarduju ledenice s krovova, glupo je da se ide u školu, tako da mi se javlja kako će se taj prelazni period – dan kada je ustala Srbija – spojiti s obeležavanjem Uskrsa. Naša deca su, hvala bogu,ne samo religiozna, već i pragmatična, takoda shvataju da je Srbija zemlja u kojoj i posle raspusta –ima raspusta. Vaistinu ima.
I, evo ga, već je Prvi maj, a ko je lud da na praznik rada šalje decu u školu, da im šalje pogrešnu poruku da se rad isplati, a da će učenje jednog lepog dana da se naplati. Imaju valjda naša dečica oči i uši, i, ako bude sreće, klinje neće ličiti na nas, jer posle 1. maja sledi Đurđevdan, kada se biraju novi poslanici.
I oni imaju klupe, ali poslaničke. I oni imaju nastavnicu, i oni su u konstantnom redovnom stanju. Dakle, na raspustu. I žive kao bogovi, a ponašaju se kao deca.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Kusturica, led – i još ponešto
Kad otvorim oči – šta vidim… Onaj koji rukovodi svim i svačim, koji odlučuje ko će kad da se rodi i kad će da umre, taj kome se kad smo slabi i uplašeni molimo, a kad smo besni i silni na njega hulimo – ovih dana nas je kao u onoj bajci bacio u LED… Doduše, znam čoveka iz jednog sela koji provereno tvrdi da iza svega ovoga stoje Amerikanci, za Ruse je siguran da su nedužni… Čovek je više od dvadeset godina radio kao ,,baba sera” u jednoj američkoj vojnoj bazi u Nemačkoj, dok ga nisu otkrili da krade toalet papir i bez prava na penziju ga naglavačke izbacili napolje. E, on, taj čovek koji najbolje poznaje i najviše mrzi Amere tvrdi da su oni još dok je on bio njihov izmislili sprave kojima rukovode gde će i kakvo vreme da bude… Pitam se, koliki je to kurvarluk – ovamo kao brinu za Evropu i za celu evrozonu, foliraju se da hoće da pomognu – a svojim meteorološkim spravama celu tu istu jadnu Evropu zakovali ledom, toliko da se jedva mičemo i samo što ne pocrkamo… Ako im već teško ide da u Siriji uvedu demokratiju kao što su to uspešno uradili u Libiji, i na toliko mesta po svetu, ako je tačno to što priča taj čovek koga poznajem – sa zimoćom, sa mrazom koji preti da nam zamrzne srca, i sa LEDOM, sto posto im ide od ruke.
Ali meni je jedan drugi LED ovih dana doneo radost. Sa velikim rizikom da se ne strovalimo u ladnu Moravu Ovčarsko-kablarske klisure, ili da ne ostanemo zavejani u vijugama „Šarganske osmice” – sa Peđom, Nedeljkom i Jelenom prvi put sam se popeo na Mokru Goru. U mećavi koja nas je pratila od Užica zakucao sam na portu drvenog grada kultnog svetskog i srpskog reditelja, velikog neimara i graditelja, profesora i frontmena čuvenog orkestra koji nastupa od Latinske Amerike do Sočija, odakle se vratio dan pre mog dolaska na Mećavnik – Emira Kusturice.
Upoznao sam ga davno, pre više od tri decenije. Kao student filmske režije došao je da obiđe snimanje filma ,,Partizanska eskadrila” i prijatelja svog oca, čuvenog Džona Forda jugoslovenskog filma, dragog i velikog Hajrudina Šibu Krvavca. I jedan i drugi smo tada bili mladi, visoki i lepi. Ja sam bio hrabri avijatičar i mitraljezac Dalibor u koga su bile zaljubljene sve maturantkinje generacije 1977. a on tek anonimni student filmske režije u Pragu.
Prošlo je toliko godina a naši putevi se nigde i nikako nisu ukrstili sem sporadičnih i slučajnih susreta svake pete godine. Umesto mene, glavne uloge u njegovim filmovima igrali su Miki Manojlović, Laza Ristovski i Aca Berček. Snagom svog talenta i kako sam kaže – smislom da svetu u određenom trenutku ponudi ono što želi da vidi – on se zasluženo popeo na sam svetski pijedestal filmske umetnosti i biznisa, zakićen ,,palmama”, hvaljen i slavljen od najboljih i neprikosnovenih filmskih kritičara i esteta – a ja sam ostao zagubljen u gustišu mojih moravskih vrbaka u koje sam zaljubljen.
Njegovi filmovi su se prikazivali u najelitnijim svetskim bioskopskim dvoranama – a moji na redovnim autobuskim linijama Donja Omašnica – Cirih. Pričao mi je jedan čovek koji je jesenas putovao kod ćerke u Švedsku, pa je išao autobusom zato što je unučićima poneo u bunkeru za torbe kacu sa kiselim kupusom, zasoljenog da ga tamo samo naliju da se na relaciji selo Bagrdan – Stokholm cela moja serija ,,Selo gori” od 89 epizoda odvrti kompletna, tako da za Mileta Kitića i Mitra Mirića ostane da pevaju samo desetak kilometara do odredišta. Kad ih niko niti gleda niti sluša, kad utrnulih dupeta od predugačkog puta svi jedva čekaju da spuste đon na tlo kraljevine Švedske.
Emira sam zamolio da pogleda radnu verziju debitantskog filma LED koji je po mojoj monodrami od pre četrdeset godina – režirala moja ćerka Jelena Bajić-Jočić, i on je to prihvatio. Sve je bilo veoma lepo. Emir je odgledao ceo film. Dok je išla projekcija krišom sam ga gledao – nije se meškoljio, nije se mrštio, a nije ni dremao. Razmišljao sam o tome koliko je dobro i veličanstveno što je taj čovek tu, na tom mokrogorskom ćuviku, tamo pored plahovite Drine gde gradi Andrić-grad, što je sa nama, što je naš i što ga takvog kakav je imamo, naša kultura, naša država, svi mi... Šta je posle projekcije rekao – neću da kažem. Ne bi bilo u redu, ipak – otac sam. Neko bi rekao da sam pristrasan, da uveličavam stvari. Kada film LED bude počeo da se prikazuje – znaćemo svi.

Milice vladaju Beogradom
„Dobićete devojčicu”, otkrio je lekar budućim roditeljima. Nikola, Lazar, Dušan, Jovan... sva muška imena u opticaju pala su u vodu. Rojila su se ženska: Emilija, Sofija, Katarina, Anđela... Otac je insistirao da se mezimica zove Milica. Majka nije htela ni da čuje za to veoma zastupljeno ime. Nije želela da joj se kćerka zove kao i svaka druga devojčica u gradu. Birajući ime malo u šali, malo u zbilji, sporili su se roditelji – do pred kraj trudnoće. Nije više bilo važno kako će se beba zvati, više od svega želeli su da na svet dođe živa i zdrava. Rodilo se milo, nežno, maleno biće koje od prvog dana majka zove „Milice moja”. Devojčica je dobila ime – i to najpopularnije u poslednjoj deceniji, prema podacima iz elektronske Matične knjige rođenih, koja se vodi u Zavodu za informatiku i statistiku grada.
„Beogradska arena” je mala da se u njoj okupi 26.719 Milica, ili 26.590 Marija, koliko ih danas ima u prestonici. Kao imenjakinje, po brojnosti, tu su i Jelene, mada se ovo ime poslednjih godina ne daje često. U glavnom gradu trenutno ima najviše muškaraca pod imenom Aleksandar (30.416), Dragan (29.130) i Zoran (27.593) – njih zajedno ima više nego stanovnika u opštinama kao što su Savski venac, Obrenovac, Vračar ili Stari grad. A ova vlastita imena izlaze iz „mode”.
(/slika2) 
– Na izbor imena deteta utiču imena predaka, poznatih istorijskih ličnosti i političara, estradnih umetnika, filmskih zvezda i uspešnih sportista. Primer za to je ime Novak. Kada se prvi teniser, i danas najbolji sportista sveta Novak Đoković rodio 1987. godine, samo je 13 dečaka u Beogradu dobilo to ime. Godine 2000. rođeno je 12 Novaka. Njihovo ime zauzimalo je 86. mesto na listi najtraženijih. Popularnost mu se naglo povećala 2007. Sada je 36. na rang listi. Lane je u Beogradu rođen čak 81 Novak – objasnila je Ljubica Marjanović, načelnik odeljenja za projektovanje i programiranje u Zavodu za informatiku i statistiku.
 
Svakog januara, primetila je ona, najviše novorođenih dečaka dobije ime Jovan, po Svetom Jovanu, iako se u istom mesecu slave i sveti Stefan, Vasilije, Sava. 
Kakvo god bilo, ime nije proizvoljno, niti beznačajno. Još su stari Latini govorili „Nomen est omen” odnosno „Ime je znamenje”. Nisu to, čini se, smetnuli s uma ni roditelji koji su svojim dečacima rođenim 2011. podarili nesvakidašnja imena – Sever, Timok, Tristan, Uran, Zmaj i Mak, a devojčice nazvali Svila, Vidra, Hajdi, Madona, Princeza, Strela. 
Stara srpska imenima dobili su njihovi vršnjaci Krsman, Aksentije, Dositej, Pelagija, Jevrosima i Petrija. 
– Oko 4.500 Beograđana ima dva imena koja se pišu raznoliko: rastavljeno, sastavljeno ili sa crticom. Uglavnom roditelji koji ne mogu da se odluče između dva omiljena imena detetu daju oba – pojasnila je Marjanovićeva. 
Leo Aleksandar, Marko David, Dušan Miloš, Viktor Strahinja, Luka Konstantin, Nikola Jupiter, Stefan Lazar, Vladeta Vuk, Maksim Vid... neka su od „dva u jednom” imena dečaka koji će ove godine proslaviti prvi rođendan. U generaciji najmlađih Beograđana rastu i devojčice Zara Nikolina, Helena Marija, Anđelika Katarina, Vasilisa Nastasia, Milica Nela, Ana Marija, Ljiljana Ana, Anđela Zoe i Vidra Luna. 
Ovakvih kombinacija uglavnom nisu bili vešti da se sete kumovi mališana rođenih pre pola veka. 
Od 1961. do 1970. godine najčešća muška imena bila su Zoran, Dragan i Goran, a ženska Vesna, Snežana i Gordana. Pre dve, tri decenije od 1990. do 1981. godine, u konkurenciji dečačkih imena prednjačila su Marko, Miloš, Aleksandar, a bebe devojčice bile su Jelene, Marije i Ivane. 
Najnoviji podaci Zavoda za informatiku i statistiku svedoče da je Beograd od prošle godine bogatiji za 9.960 devojčica među kojima ima najviše Milica (367). 
– Odmah iza Anđele su Jana, Maša, Iva, Nađa, Anja, Una... kratka imena od tri, četiri slova koja se sve češće daju devojčicama. Kod dečaka nije tako, njihova imena su uglavnom duža – zaključuje Ljubica Marjanović. 
Najpopularnije muško ime – Luka dobilo je 483 mališana, od ukupno 10.496 rođenih lane u glavnom gradu. Ukoliko se vlastita imena ovim klincima ne budu dopadala, kad porastu i proslave 15. rođendan moći će da ih promene, a za to im neće biti potrebna roditeljska saglasnost.

Dučićev zapis o Nikoli Pašiću
Zaječar – U galeriji zaječarskog Narodnog muzeja traje zanimljiva izložba o privatnom životu Nikole Pašića i njegovih nešto manje poznatih Zaječaraca s kraja 19. i prve polovine 20. veka. Kustos muzeja istoričar Jelica Ilić izložila je tridesetak fotografija i dokumenata, sa porodičnim stablima, Nikole Pašića i njegovih nešto mlađih Zaječaraca: Đorđa Genčića, ministra srpske policije u vreme Majskog prevrata 1903. godine, i konjičkog pukovnika Antonija Antića, Genčićevog sestrića, učesnika u krvavom prevratu.
Ovom trojicom Ilićeva se bavila proučavajući njihovu ulogu u srpskoj istoriji, ali joj, pri tome, nisu promakli ni nepoznati pikantni detalji iz njihovog privatnog života, sačuvani u malo poznatim dokumentima.
„Privatni život znamenitih Timočana“ mnoge privlači u galeriju zaječarskog muzeja, a direktor ove ustanove Bora Dimitrijević navodi da je izložbu znatno pomoglo i srpsko Ministarstvo kulture. Mnogi ovde izloženi dokumenti do sada nisu objavljivani, kao ni zapisi koje su o Pašiću i Zaječarcima ostavili pesnik Jovan Dučić i znameniti istraživač prošlosti Beograda Milan Jovanović Stojimirović.
Posebnu pažnju zavređuje Dučićevo sećanje na Pašića objavljeno 1951. godine u Americi, osam godina posle Dučićeve smrti i 25 godina posle smrti Nikole Pašića. Ilićeva ga je pronašla u srpskom listu u Americi „Srpska narodna odbrana“. Fascinirala je Dučića jednostavnost i skromnost čoveka koji je i njega i sve službenike u srpskoj diplomatiji dočekivao prisno, stojeći, prijateljski. Kao da im nije bio šef, i onaj znameniti „večiti“ premijer, koji je bio na čelu 25 srpskih i jugoslovenskih vlada. I 50 godina davao pečat političkom životu balkanskog podneblja.
Opisujući skromnost svog šefa, diplomata i pesnik Dučić navodi slučaj čuvenog Pašićevog kaputa. „Pašić je“, veli Dučić, „po desetinu godina nosio istu redingotu (dug muški kaput), koju je, izvesno, oblačio tek na izlasku iz kuće. Njene su se godine videle na sjaju njenih svilenih revera, ko je dobro osmotrio tog impozantnog starca, čija je proročka bela brada sama pokrivala polovinu njegovih grudi. On, koji je u Srbiji najlepše nosio smoking, imao je ovo odelo još iz mladih dana. Ne pijući i ne pušeći, večerajući samo jednu jabuku, nosio je na sebi zavist i samih bogataša, zavist na njegovom imanju, koje je bilo samo u bajci i intrigi“.
Zapazio je Dučić i da Pašić nije bio opterećen nikakvim bogatstvom, ni sopstvenim, porodičnim. Sestre i kćeri nije udavao za bogate ženike, kao što je mogao, po imenu i položaju, a nije bio opterećen ni sopstvenom ženidbom. Dučić zapaža:
„Jedna sestra Pašićeva bila je udata za nekog siromašnog Bugarina Hrista Popova, kome sam lično ja plaćao u Sofiji 300 leva mesečno za izvesnu poverljivu službu u bugarskoj prestonici. Druga je bila udata za nekog našeg Vlaha, nekog Jonova iz Oštrelja kod Zaječara, čijeg je sina Pašić školovao pod srpskim imenom Milutina Jovanovića, zatim našeg ministra u Bernu. Njegov sin Rade oženio se jednom dobrom devojkom sa Krfa, kćeri nekog admirala Zotova, čija porodica nije bila na najboljem glasu. Jednu od dve svoje kćeri je udao, za života u Parizu, za Srbina katolika iz Cavtata, dobrog mladića, Stefana Račića. Druga će se, posle njegove smrti, udati za Božidara Purića, ministra. Ako poređate ova lica za Pašićevu domaću trpezu, izgleda kao kakvo društvo sa kakve lađe ili na plaži: Pašić iz Zaječara, gospođa Pašićka iz Boke, koja je uvek govorila rđavo srpski, pa zatim ostali, pomenuti. Šarenijeg stola u pogledu ličnog porekla i jezika nije imala nijedna srpska kuća tog vremena u Srbiji.“
Imali su Zaječarci još znamenitih porodica i rodova, a među njih se pre desetak godina, posle jedne televizijske serije o Majskom prevratu 1903. godine, iz zaborava „provukao“ i Đorđe Genčić. Iz izloženog u zaječarskom muzeju doznajemo da nije imao dece, ali da je bio najelegantniji Srbin svog doba. Hroničar Milan Jovanović Stojimirović u „Siluetama starog Beograda“ zapisao je da mu ni kralj Milan nije bio ravan, niti iko drugi, ni po stasu, ni po eleganciji u oblačenju. Približan mu je, veli, možda bio samo Saron Dimba, austrijski izaslanik u Srbiji onog doba. Iza njega su ostale i dve zgrade naočite arhitekture. U onoj beogradskoj danas se nalazi Muzej Nikole Tesle, a u Genčićevoj vili u Zaječaru smešten je, već godinama, Okružni zatvor.
Za uspeh u životu Genčiću mnogo duguje i njegov sestrić Antonije K. Antić, rođen, kao i ujak, u zaječarskom selu Veliki Izvor. I ujak i sestrić odrasli su među ljubiteljima rasnih konja i strasno su voleli ove životinje. Ujak je presudno pomogao naočitom sestriću da uspešno završi vojnu akademiju i postane konjički pukovnik i učesnik, kao i ujak, u Majskom prevratu. Nije, istina, učestvovao neposredno u ubistvu kralja Aleksandra Obrenovića i njegove supruge Drage Mašin, ali je, kao najbolji prijatelj Dragutina Dimitrijevića Apisa, okupio mnoge zaverenike.

Svet o espe­ran­ti­sti Ti­bo­ru Se­ke­lju
Su­bo­ti­ca – Pre jed­nog ve­ka, 14. fe­bru­a­ra ro­đen je Ti­bor Se­kelj, espe­ran­ti­sta, svet­ski put­nik, pi­sac, no­vi­nar, ge­o­graf i mu­ze­o­log, a obe­le­ža­va­nje ovog ju­bi­le­ja za­po­če­lo je već ši­rom glo­bu­sa. Da ne­će za­o­sta­ti za ko­le­ga­ma ši­rom ze­mlji­nog ša­ra na­ja­vi­li su i espe­ran­ti­sti i grad Su­bo­ti­ca na kon­fe­ren­ci­ji za no­vi­na­re upri­li­če­noj u su­sret ro­đen­da­nu čo­ve­ka ko­ji je naj­ve­ći deo svog ži­vo­ta pro­veo upra­vo ov­de.
– Od­lu­či­li smo se da, po­što je 18. maj dan mu­ze­ja, na taj dan za­poč­ne tro­dnev­ni struč­ni skup i dru­že­nje lju­di ko­ji se ba­ve ži­vo­tom i ra­dom sve­stra­nog Ti­bo­ra Se­ke­lja – ka­že Đor­đe Dra­goj­lo­vić, espe­ran­ti­sta, pred­sed­nik Or­ga­ni­za­ci­o­nog od­bo­ra za obe­le­ža­va­nje ju­bi­le­ja.
Dra­goj­lo­vić na­vo­di da su espe­ran­ti­sti ši­rom sve­ta već po­če­li da obe­le­ža­va­ju ovaj za njih va­žan da­tum, ta­ko je ok­to­bra pro­šle go­di­ne iz štam­pe iza­šla op­se­žna stu­di­ja o Se­ke­lju iz pe­ra Fran­cu­za Aro­na La­gran­ža. Se­ke­lje­va pri­ja­te­lji­ca Spo­men­ka Šti­mec je 26. no­vem­bra u Ro­ter­da­mu odr­ža­la pre­da­va­nje o nje­mu, u „Šo­mo­đi“ bi­bli­o­te­ci u Se­ge­di­nu udo­vi­ca Ti­bo­ra Se­ke­lja Er­že­bet 14. ja­nu­a­ra ove go­di­ne otvo­ri­la je iz­lo­žbu knji­ga iz nje­go­ve za­o­stav­šti­ne, de­set da­na ka­sni­je u Či­ka­gu je go­vo­re­no o ovom ve­li­kom avan­tu­ri­sti i na­uč­ni­ku, a u pla­nu je obe­le­ža­va­nje nje­go­vog ju­bi­le­ja i u Ar­gen­ti­ni. Evrop­ska uni­ja espe­ran­ti­sta 2012. go­di­nu pro­gla­si­la je go­di­nom Ti­bo­ra Se­ke­lja.
Pu­to­va­nja Ti­bo­ra Se­ke­lja po­če­la su još od nje­go­vog de­tinj­stva, ka­ko to pi­še Zlat­ko Ti­šljar, di­rek­tor Me­đu­na­rod­nog cen­tra za uslu­ge u kul­tu­ri u Za­gre­bu, espe­ran­ti­sta i sa­rad­nik Se­ke­lja, jer je na­kon ro­đe­nja, u Spi­škoj So­bo­ti u Slo­vač­koj, sa ro­di­te­lji­ma ži­veo u Ru­mu­ni­ji, Cr­noj Go­ri i Sr­bi­ji. Sa stu­di­ja u Za­gre­bu, gde se ba­vi i no­vi­nar­stvom, upu­ću­ju ga kao do­pi­sni­ka u Ar­gen­ti­nu i tu za­po­či­nje nje­go­vo du­go­go­di­šnje lu­ta­nje po ze­mlja­ma Ju­žne Ame­ri­ke i Afri­ke. O to­me je na­pi­sao na de­se­ti­ne knji­ga, od ko­jih je naj­po­zna­ti­ja „Ku­me­va­va, sin džun­gle”, pi­sao za me­di­je, sa­ra­đi­vao sa lo­kal­nim li­sto­vi­ma u Ju­žnoj Ame­ri­ci, ali Se­kelj ne osta­je na po­vr­ši­ni no­vi­nar­skog be­le­že­nja, već po­sta­je pa­si­o­ni­ra­ni sa­ku­pljač uro­đe­nič­kih ma­ski, ka­pa i in­stru­me­na­ta, kao i usme­ne po­e­zi­je uro­đe­ni­ka. Zbog to­ga nje­gov rad ima i et­no­lo­šku di­men­zi­ju. Sa­vla­dao je tri­de­se­tak je­zi­ka, ali je uvek pi­sao na srp­sko­hr­vat­skom, špan­skom i espe­ran­tu, i sma­tra se da je osim Za­men­ho­fa, kao osni­va­ča ovog uni­ver­zal­nog je­zi­ka, naj­zna­čaj­ni­ji espe­ran­ti­sta za ko­ga je čuo ceo svet.
U Su­bo­ti­cu do­la­zi da bi bio di­rek­tor Grad­skog mu­ze­ja, i za to je ve­za­na i jed­na od ne ta­ko sjaj­nih pri­ča o za­o­stav­šti­ni Ti­bo­ra Se­ke­lja. Na­i­me, nje­go­va udo­vi­ca Er­že­bet tvr­di da je Se­kelj bio za­pre­pa­šćen ka­da je u po­dru­mu Mu­ze­ja ot­krio za­o­stav­šti­nu su­bo­tič­kog avan­tu­ri­ste i lov­ca Oska­ra Voj­ni­ća ko­ji je pu­to­vao po Afri­ci, i da je zbog to­ga od­lu­čio da svoj le­gat ne pre­da Mu­ze­ju, već gra­du Su­bo­ti­ci. Er­že­bet je, po nje­go­voj smr­ti 1988, ta­ko i uči­ni­la i 1991. go­di­ne pot­pi­san je spo­ra­zum po ko­jem je grad tre­ba­lo u na­red­nih pet go­di­na da u po­seb­nom pro­sto­ru iz­lo­ži nje­go­vu zbir­ku. To se, me­đu­tim, ni­ka­da ni­je do­go­di­lo, i raz­o­ča­ra­na Er­že­bet je zbir­ku po­klo­ni­la su­sed­nom mu­ze­ju u Sen­ti. Ipak, na­kon pro­mo­tiv­ne iz­lo­žbe, zbir­ka ni tu ni­je iz­lo­že­na.
Đor­đe Dra­goj­lo­vić ka­že da i da­lje po­sto­ji ide­ja da se Su­bo­ti­ca na pri­go­dan na­čin odu­ži čo­ve­ku či­ji bo­gat ži­vot te­ško mo­že da se de­fi­ni­še sa tek ne­ko­li­ko od­red­ni­ca. Ne mo­že se re­ći da li će to bi­ti u okvi­ru po­seb­ne spo­men-so­be, ili pa­vi­ljo­na u zoo-vr­tu, što je bi­la po­čet­na ide­ja, ali je bit­no da se sa­ču­va i se­ća­nje na nje­ga, kao i da iz­van­red­ni pred­me­ti da­le­kih kul­tu­ra ko­je je do­no­sio bu­du do­stup­ni jav­no­sti.
Alek­san­dra Isa­kov

Slamka spasa za nezaposlene
Kragujevac – Kada je počelo restrukturiranje „Zastave“, samo u jednom danu 2001. godine sa spiska zaposlenih u fabrici automobila izbrisano je čak 15.000 radnika. Taj „otvoreni prelom“ na telu kragujevačke radničke klase ni do danas nije saniran. O tome najrečitije govore podaci ovdašnje filijale Nacionalne službe za zapošljavanje, na čijoj je evidenciji oko 22.000 ljudi bez posla, što je gotovo trećina radno sposobnog stanovništva.
Može li se stanje popraviti i u kojoj meri „Fijat“ i njegovi kooperanti mogu da utiču na smanjenje broja nezaposlenih u Kragujevcu. U „Fijatovoj“ fabrici automobila angažovano je oko 1.000 radnika, a snabdevači auto-delovima imaju stalno otvoren konkurs za još oko 1.500 radnih mesta.
– Ako bismo pred sobom imali sliku na kojoj se ništa ne dešava, onda je „Fijat“ dobrodošao. Međutim, pitanje je koliko ta investicija može da popravi lošu situaciju. Sumnje podgreva i činjenica da o zapošljavanju u toj fabrici i kod kooperantskih firmi uglavnom govore naši političari, dok menadžment ćuti. To nije normalno, ali bolje išta nego ništa – kaže za „Politiku“ predsednik Gradskog veća Saveza samostalnih sindikata Jugoslav Ristić.
Svoje sumnje u pogledu mogućnosti „Fijata“ i fabrika auto-delova da utiču na rešavanje nagomilanih socijalnih problema u Kragujevcu Ristić argumentuje podacima koji ne ostavljaju mnogo nade u povoljan ishod.
– U Kragujevcu je 2000. godine radilo oko 60.000 ljudi, danas manje od 40.000. U privatizovanim preduzećima iz metalskog sektora bilo je zaposleno oko 12.000 radnika, danas radi manje od 2.000. Jedan broj preduzeća nestao je u procesu privatizacije, a bivši radnici se potucaju od biroa rada do Centra za socijalni rad. U takvim okolnostima „Fijat“ i kooperanti ne mogu mnogo da doprinesu da se stanje popravi – tvrdi Ristić.
Dušan Puača, predsednik Regionalne privredne komore, takođe, smatra da su razmere socijalnog kolapsa u Kragujevcu takve da se teško mogu sanirati samo dolaskom „Fijata“.
– U kragujevačkoj industriji radi oko 7.000 radnika, a poređenja radi, 1989. bilo je čak 57.000 zaposlenih. Ovako veliki gubitak radnih mesta najvećim delom je posledica neuspele svojinske transformacije, posebno kad je reč o velikim kompanijama koje su imale strateški značaj za našu privredu. Opredeljenje da se ekonomija bazira na uslugama, a ne na proizvodnji, dovelo je industriju u izuzetno težak položaj, što se ogleda i u velikom broju nezaposlenih u ovom gradu. Davljenik se hvata za slamku, i to jeste „Fijat“, ali s obzirom na strukturu lica bez posla, Kragujevcu je potrebno mnogo više novih fabrika – navodi Puača za naš list.
Kragujevački radnici danas se uglavnom okupljaju na sajmovima zapošljavanja. Prema rečima Ljiljane Petrović, direktorke ovdašnje filijale Nacionalne službe za zapošljavanje, nedavno završeni sajam privukao je više stotina nezaposlenih Kragujevčana, od kojih je najveći broj bio zainteresovan za posao kod „Fijatovih“ kooperanata.
– Od oko 22.000 nezaposlenih, njih 7.618 ima kvalifikacije koje odgovaraju potrebama „Fijatovih“ kooperanata, ali do sada je svega petnaestak lica sa naše evidencije, uglavnom je reč o inžinjerima, pozvano da završi obuku u Italiji. No, budući da je tim fabrikama potrebno između 1.000 i 1.500 proizvodnih radnika, u narednom periodu očekujemo da se stanje popravi, pre svega kada je u pitanju zapošljavanje radnika mašinsko-tehničkog i elektro smera – kaže direktorka Ljiljana Petrović u razgovoru za „Politiku“.
Brane Kartalović

Otadžbina se piše velikim slovom
Dragan Lakićević (1954), pesnik, pripovedač, romansijer, izuzetan poznavalac narodne književnosti, glavni urednik Srpske književne zadruge, dobitnik je nagrade za rodoljubivo pesništvo „Odzivi Filipu Višnjiću”, koju, 17. put, dodeljuje Zadužbinsko društvo „Prvi srpski ustanak” iz Orašca. Zadužbinsko društvo objavilo je knjigu rodoljubive poezije Dragana Lakićevića „Porodične poeme”. Reč je o knjizi izabranih pesama iz zbirki: „Porodični album” (1997) i „Porodični azbučnik” (2002), kojima su pridodate uvodna i zaključna pesma. Nagrada će biti uručena danas,  u Marićevića jaruzi, u ustaničkom Orašcu.
Nagradu ste dobili za rodoljubivu poeziju. Šta je danas rodoljubiva pesma?
Pesma se ne piše da bi bila rodoljubiva, ili ljubavna. U pesmi preovlada neka ljubav… Rodoljublje je osećanje šire od školskog određenja vrste lirskih pesama: ljubav prema otadžbini. I pojam otadžbine širi je i složeniji nego što se na prvi pogled uzima. Pesničkim pravopisom, Otadžbina se piše velikim slovom: vlastita imenica. Ona je rod – uži i širi: zavičaj, roditelji, zemlja. Jezik, istorija i tradicija, kulturna baština. Ima svoju moralnu dimenziju, državne i mitske granice. Rod srpskih pesnika odredio je još Aleksa Šantić: „I svuda gdje je srpska duša koja,/ tamo je meni otadžbina moja”. Rodoljubiva pesma sa rodom živi: slavi i plače – njegovim jezikom progovara iz njegove dubine. Gete veli da je otadžbina „gde mi duša rado boravi”. I srpska poezija je moja otadžbina.
Šta vam znači ime Filipa Višnjića? Kako ste se vi njemu „odazvali”?
Za Filipa Višnjića saznao sam pre polaska u školu. On je vrsta kućne, nacionalne ikone, kao Sveti Sava, knez Lazar, Njegoš, Vuk… On nije samo vidoviti pevač Karađorđeve bune. On je metafizički tumač slobode, vizionar narodne duše, usmeni filozof srpskog postojanja i univerzalne misli: „Iz klina će proniknuti trava... Srbija se umirit ne može…” Po istorijskim i mitskim dimenzijama borbe koju opeva, on stoji naporedo s Njegošem: „Borbi našoj kraja biti neće”. Nisu slučajno najveći likovni umetnici tražili lik slepog pevača. Homerov Demodok Odiseju peva o njegovim davnim podvizima, naš Filip Đorđu Petroviću peva o njegovim suvremenim podvizima… U Filipovoj pesmi o smrti Marka Kraljevića, junak ostavlja tri ćemera blaga: da ga sahrane, da se grade crkve i: „Treći ćemer kljastu i slijepu,/ nek slijepi po svijetu idu,/ nek pjevaju i pominju Marka”. Filip smatra da su njega junaci obdarili o obavezali da peva o njihovom podvigu.
Vašu knjigu otvara pesma „Grom Svetog Save”, a zatvara pesma „Sretenje, sviće sneg”. U prvoj je najava ustanka, završna počinje stihovima: „Kad nad Srbiju padne tama/ I ne diže se godinama”. Kada će u Srbiji da svane?
Tamu koja se pominje u ovoj pesmi pominjali su pesnici mnogih vremena: „Bješe nebo tama pritisnula…” Ona je isto višeznačna i može da bude više u ljudima nego nad srpskim zemljama. Tama je manja kad se podigne duh, ojača život, javi se radost nade. Sve to najbolje postiže sloboda, zvanična i nezvanična, koja se isto sluti: spolja i iznutra. Tamu sam video prevashodno uoči ustanka u Orašcu, ali se njene manifestacije pojavljuju i u naše doba. Čim blesne nešto plemenito, sviće. I kad sneg ukrasi zemlju, vidimo je drugim očima, kao da je na nebu.Rodoljublje se iskazuje i kroz ljubav prema zavičaju, vuku, hrastu, poeziji, srpskom slovu, krstu, mesecu iznad Srbije?
Svaka reč srpskog jezika je rodoljubiva. Setimo li se kako ju je izgovarao otac, ili upotrebio Ivo Andrić, ili rimovao Milan Rakić, ona nas posebno uzbudi. Shvatimo da smo sastavljeni od te građe – pripadamo građevinama koje su tim rečima oblikovane. Okružuju nas svetinje – „simboli i signali”. Zato s jednakim strahom i ponosom ulazimo u Mileševu ili u Moraču i u arhitekturu „Seoba”, „Lelejske gore”, „Proklete avlije”. Iz te osetljivosti nastale su i moje poeme: vrsta ispovedne poetike u formi porodične hronike sa slikama iz stvarnih i reminiscentnih albuma. U licima porodičnih snimaka pokušavao sam da otkrijem ne samo neki njihov zaum, nego i neko svoje osećanje u njima, njihovo u sebi. U tom srodstvu prepoznajem ukupno srodstvo nacionalnih vrednosti. Zajednički imenitelj tog rodoljublja jeste pesma „Slovo ljubve” koju je, u formi obraćanja svom bratu, ispevao beogradski gospodar i vitez, sin svetoga kneza Lazara.
Patriotizam se iskazuje i kroz obrazovanje, sticanje znanja, vredan i predani rad, pripadanje srpskoj književnosti?
O patriotizmu isto treba suzdržano govoriti – ne što živimo u vremenu proklamovanog nepatriotizma, nego što su skromnost i pristojnost deo patriotizma. Patriotizam je vrsta religije… Patriotizam predosetimo u mnogim doživljajima i na svakom koraku. Svako dobro delo je patriotsko. Kad pomislimo kako je ogroman dar što smo rođeni ili odrasli ovde, a najbolji drug  tamo… Što svaki dan prolazimo Obalom Nemanjića na Ribnici, ili čeznemo da vidimo Hilandar, Ostrog, Obilića poljanu, Vračar-polje, Čegar, ostrvo Vido, Zmijanje, Brankovinu… Sazvežđe Kosova i Metohije… Celu naša mentalnu geografiju obeležili su ljudi: groblja, kuće, njive, uspomene, reči.
U vašim poemama Kosovo ima važno mesto. Hoćemo li Kosovo i Metohiju sačuvati makar u (rodoljubivoj) poeziji?
O Kosovu i Metohiji odgovaramo sami sebi više nego drugima. To je najosetljivije pitanje našeg postojanja. Od kosovskog opredeljenja mi smo to što jesmo, a na delu je pritisak protiv tog opredeljenja u nama. Ako odustanemo od onog zaveta, dobićemo nagradu! „Kosovsko Evanđelje” – veli Sveti Justin Ćelijski – „jeste Svetosavsko Evanđelje produženo kroz vekove”. Kosovo nije samo u pesmama, mapama, ustavu, liturgiji, knjigama, katastru… Nije samo u duši,  inatu, ponosu. Kosovo je drugo ime sudbine. Ima nas – ako imamo Kosovo. Ko ga nema, on je nešto drugo – liči na one pingvine što su otkrili da se može ploviti i na drugoj santi leda…
Zoran Radisavljević

Bunt i sloboda Ezre Paunda
Jedan čovek – to je mnogo stvari, stoga nikada nije zahvalno suditi o nekome samo na osnovu jednog perioda njegovog života, a kada je reč o stvaraocu, navodeći samo ideje koje je zastupao izvan umetnosti. Međutim, umetnost i ne postoji izvan života i humanosti, i nemamo ni potpuno pravo da se divimo nekome ko je uzvišeno mislio i pisao, a bio, na primer, antisemita, kao Luj Ferdinand Selin, ili ako se aktivno profašistički izjašnjavao, kao što je to slučaj sa Ezrom Paundom i Knutom Hamsunom. Ernst Jinger, kao neko ko se otvoreno suprotstavio Hitleru, čini se, stoji sasvim zasebno.
Sada imamo priliku da čitamo opsežnu biografiju „Ezra Paund”, u izdanju novosadskog „Orfeusa” i prevodu i sa predgovorom Viktora Raduna Teona, priču o čitavom životu ovog američkog pesnika, prevodioca, esejiste, ekonomskog teoretičara i političkog propagatora. Ovu studiju još 1960. godine napisao je Čarls Norman, i kritičari je smatraju kao izuzetnu, „neprevaziđenu po preciznosti, iscrpnosti i jasnoći stila”.
Prema rečima prevodioca, „Norman nam je osvetlio Paundov život iz svih mogućih uglova, od rođenja i porekla, ranog detinjstva, dečaštva i mladalačkih godina, pa sve do godina provedenih u izgnanstvu i starosti”. Norman je opisao i Paundove stavove, zapažanja o ljudima koje je sretao i sa kojima se družio i stvarao, pesnike koje je štitio, njegovu fasciniranost muzikom, očaranost Italijom i Francuskom, navodeći njegova njegova pisma, recenzije, prikaze, oglede i dnevničke zapise.
Čitamo o Ezri Paundu (1885–1972), velikom buntovniku, večito neprilagođenom čoveku koji je napustio Ameriku i nastanio se u Engleskoj, družio se sa velikim piscima angloameričke književne scene, V. B. Jejtsom, T. S. Eliotom, Džejmsom Džojsom, D. H. Lorensom, T. E. Hjumom i drugima. Duboko proživljavajući jedno prelomno doba, pogodno za velike ideje, Paund je beskompromisno napustio i London, emigrirajući u Pariz, centar umetničkog života, a zatim u Italiju. Danas se njegova uloga u razvoju moderne književnosti tumači i ovako: „Paundov uticaj može se pratiti kroz arhive najmanje pedeset ’malih’ časopisa objavljenih sa obe strane Atlantika, između 1916. i 1939. godine”.
Ova Normanova biografija pokazuje i trenutak preobražaja Paunda pesnika u angažovanog govornika, koji je osuđivao kapitalistički ekonomski i politički sistem, kritikovao američku i savezničku politiku, pisao protestna pisma Ruzveltu i Čerčilu, i koji je ubrzo, izlazak iz krize video u totalitarnim vođama Musoliniju i Hitleru, kao i u antisemitskim idejama. Zbog ovakvog istupanja u javnosti, Paundu je u Americi suđeno za veleizdaju, i pošto je utvrđeno da je mentalno poremećen, proveo je u psihijatrijskoj bolnici čak dvanaest godina, odakle je pušten zalaganjem supruge Doroti i zahvaljujući uticaju koji je imao u književnim krugovima.
U knjizi Čarsla Normana Paund je buntovnik nadahnut Džojsovom idejom izgnanstva iz romana „Portret umetnika u mladosti”, koja kaže: „Neću služiti onome u šta više ne verujem, zvalo se to moj dom, moja otadžbina ili moja crkva: i pokušaću da se izrazim u nekom obliku života ili umetnosti što slobodnije i potpunije mogu, služeći se u svoju odbranu jedinim oružjem koje sebi dozvoljavam: ćutanjem, izgnanstvom i lukavstvom.”
Ali, ovde čitamo i prvu u nizu Paundovih pohvala jednom totalitarnom vođi: „Lično, imama krajnje pozitivno mišljenje o Musoliniju. Ako ga neko uporedi sa američkim predsednicima ili britanskim premijerima, to zapravo ne možemo uraditi, a da ga istovremeno ne uvredi. Ako inteligencija ne misli dobro o njemu, to je zbog toga što ne zna ništa o državi i vladi, i nema neki naročito veliki smisao za vrednosti…”
Pored ostalog, Norman je ovde analizirao i „Kantose” Ezre Paunda, „najautobiografskiju poemu napisanu na engleskom jeziku”, koja nije sledila pravila imažizma već čistog umetničkog instinkta, njegovo životno delo, koje govori o autorovim precima, učiteljima, voljenim Homeru i Danteu, njegovim putovanjima, prijateljima, čak i omiljenim restoranima. Uz puno podataka, stičemo svest o Ezri Paundu, baš onako kako bi i on to želeo, i kako je i sam pisao: „Kod istinskog umetnika postoji uvek nešto što ne ulazi u njegov rad. Uvek postoji neki razlog zbog kojeg je vredno poznavati čoveka pre nego njegove knjige. Dugoročno posmatrano, ništa se drugo ne računa.”
Marina Vulićević

Srpski smeh i makedonske suze
Berlin – Dragojevićevom „Paradom” u berlinskoj Panorami hvalimo se i mi i Hrvati,kao manjinski koproducenti koji ne propuštaju priliku da istaknu kako je na njihovoj teritoriji ovaj film kod publike doživeo nezapamćeni uspeh.
Srđan Dragojević i članovi njegove ekipe prisutne na Berlinalu mogu biti izuzetno zadovoljni. Film je vrlo dobro prošao i kod novinara i kod publike, bilo je smeha i gromkih aplauza, prve kritike u uglednim filmskim časopisima su pohvalne, Nikola Kojo je pobrao sve moguće komplimente, a kažu i da je žurka povodom berlinske premijere bila baš kako treba.
Džinovski plakat ovog filma glavni je znak za prepoznavanje štanda Filmskog centra Srbije (FCS), koji se ove godine nalazi na centralnom mestu u glavnom zdanju Evropskog filmskog marketa, u Martin Gropius Bau. Osim za film „Parada”, koji je zainteresovao i filmske kupce, ali ipredstavnike međunarodnih festivala, vlada interesovanje i za ostale srpske filmove koje predstavnici FCS-a nude potencijalnim kupcima i prikazivačima. Naš štand je veoma aktivan i na planu promocije u okviru institucije „European Film Promotion” (EFP)čiji smo članovi, kao i na polju saradnje i živog učešća na sastancima Eurimaža (evropski filmski fond) koji se održavaju tokom Berlinala. Vršilac dužnosti direktora FCS-a Miroljub Vučković predstavljao je Srbiju na zvaničnom prijemu kod predsednika Republike Nemačke Kristijana Vulfa, kojem su prisustvovali članovi zvaničnog žirija festivala i predstavnici EFP-a.
Dakle, sa srpskim štandom u Berlinu konačno je ove godine sve kako treba, osim jednog detalja. Tokom neformalnog susreta i prijatnog ćaskanja sa direktorkom Evropskog filmskog marketa gospođom Beki Frobst, koja je izrazila zadovoljstvo zbog povratka FCS-a na centralno mesto, saznadoh da mi zakup za ovaj štand još uvek nismo kompletno platili, no ona, srećom, još nije izgubila strpljenje. Na jučerašnjem sastanku sa Marion Doering,direktorkom Evropske akademije za film, definitivno je potvrđeno da će trodnevna letnja sednica članova Borda EFA, biti održana u Srbiji u junu, na Međunarodnom festivalu Sinema siti u Novom Sadu,koji će biti domaćin ovog skupa, što je odlična prilika za susret naših producenata i filmskih autora sa svojim evropskim kolegama.
Inače, na Evropskom marketu, ali ne u centralnom zdanju već u Hotelu „Mariot”, štand ima i Kosovo kinematografski centar. Prvi put ove godine. Od filmova iz regiona osim „Parade”, takođe u berlinskoj Panorami, viđen je i makedonski, delikatan i tužan film „Žena koja je obrisala suze” Teone Mitevske, sa Viktorijom Abril i Labinom Mitevski u glavnim ulogama, koji je snimljen delom u Makedoniji, delom u Parizu.
U glavnom takmičarskom programu viđen je film „Cezar mora da umre” italijanskih veterana braće Tavijani, u kojem ovi majstori prate proces nastanka pozorišnog Šekspirovog komada „Julije Cezar”, ali u strogo kontrolisanom rimskom zatvoru. „Glumci” u ovoj predstavi su ubice, dileri drogom i drugi okoreli kriminalci i veoma je zanimljivo pratiti njihovo tumačenje Šekspira i njihovo poimanje morala i časti.
Iako se publici dopao grčki film „Meteori” Spirosa Statopulosa, koji se bavi monaškom zajednicom na stenovitim Meteorima, ipak je reč o nedovoljno razrađenom delu, čija se priča da svesti na 15 minuta kratkog filma. „Kola Džejn Mensfild” vraćaju holivudsku zvezdu Bilija Boba Torntona na rediteljsku scenu posle 11 godina odsustva. Film nudi suočavanje američke i britanske civilizacije u jednom malom američkom gradu u Alabami 1969. godine, kroz susret dve porodice čiji su muški članovi učestvovali u Drugom svetskom ratu, a sada se američkim sinovima ponovo nudi rat, onaj u Vijetnamu. U filmu igra sjajna ekipa glumaca, osim Torntona, tu su još i Robert Dival, Džon Hert, Kevin Bejkon...

Rad sa studentima podmlađuje
Profesor na Fakultetu primenjenih umetnosti MarkoLađušić dobro je poznat studentima ove naučne ustanove. Očito je da je među njima i popularan. Jer, na otvaranju izložbe studentskih radova „Telo 2”, jedne od brojnih koje Lađušić već godinama realizuje sa akademcima i mladim umetnicima, Magacin u Kraljevića Marka 4 bio je prepun čak i na 12 stepeni ispod nule.
Postavka „Telo 2”, publici dostupna do 17. februara, logičan je nastavak prošlogodišnjeg projekta „Telo” u kojem je učestvovalo preko četrdeset mladih umetnika, a reč je o skupu različitih doživljaja i likovnih opservacija figure čoveka. Ove godine na istu temu izrazilo se preko trideset učesnika, uz goste iz inostranstva, koji su prikazali video radove. Lađušić, sa kojim su sarađivali Nataša Radojević i Nikola Korać, kaže:
– Večita je potreba umetnika da objasni kontekst vremena i prirode sredine u kojoj egzistira, a figura je nešto što mi svakako jesmo ili je predstava onoga kako nas drugi vide. Radovi studenata su individualistički, a spajaju ih motivi i materijali koji su zaista raznovrsni. Na izložbi učestvuju slikari, vajari, dizajneri, fotografi, kostimografi... Svi oni polaze od crtanja, kao osnovnog načina izražavanja. Ono što je ovde najvažnije jeste da je većina autora prvi put dobila priliku da izlaže svoja dela, i to u jednom veoma atraktivnom prostoru, što je za mladog umetnika, pogotovo u našoj zemlji, teško ostvariv poduhvat ukoliko nema pomoći „sa strane”.
Lađušić je upravo ta pomoć. Umetničko osamostaljivanje studenata (svake godine kao predavač sreće se sa njih oko 200) za našeg sagovornika motiv je zbog kojeg neumorno brusi mlade talente. Uz činjenicu da se, kako kaže, sa njima odlično razume. I da ga oni podmlađuju. Pored postavke o kojoj govorimo Lađušić je umetnički direktor likovne kolonije za mlade u Tršiću, koja se održava više od decenije, a aktivan je i u projektu „Teratorija”, široj javnosti prepoznatljivom po skulpturama od terakote koje nekoliko godina unazad krase ulice Beograda za vreme Belefa.
– Radionice za decu koje sam godinama realizovao u Kulturnom centru Studentski grad bile su za mene nemerljivo pedagoško iskustvo. Tada sam naučio da sa studentima treba negovati neposredan odnos, koji, naravno, ne isključuje autoritet. Ali, im daje slobodu da otvoreno i bez ustezanja traže pomoć.U Tršiću, pored toga što se druže, oni zaista vredno rade i to u jednom sjajnom, prirodnom ambijentu. Uz to, njih je lako okupiti na jednom mestu, nisu zahtevni po pitanju smeštaja, ne traže ekskluzivitet, već samo vreme koje možemo da im posvetimo.
Tako je i u Kikindi, priča Lađušić, gde se radovi u okviru projekta „Teratorija” realizuju, i to na Međunarodnom simpozijumu skulpture, u kompleksu od četiri hektara, sa uslovima koji, kad je obrada terakoti u pitanju, ne postoje nigde u Srbiji, možda ni u Evropi. Boraveći u Kikindi studenti za sedam dana uspevaju da proizvedu onoliko radova koliko ne stignu da urade tokom cele jedne godine na fakultetu. Neka od dela se prodaju, neka zadrže autori, a većina se donira našim brojnim institucijama, kao što će ove godine, nakon okončanja Belefa, to biti Beogradsko dramsko pozorište, Klinika u Palmotićevoj i Osnovna škola „Drinka Pavlović”.
Kako Lađušić najavljuje, već na jesen, u oktobru, Magacin u Kraljevića Marka 4 još jednom će otvoriti vrata akademcima, što će, nada se on, doprineti institucionalizaciji ovih izložbi, koje poseduju nesumnjiv kvalitet.
M. Dimitrijević

Ko je imao posla imao je dovoljno struje
U kancelariji Miroslava Velimirovića, direktora preduzeća „Sloga”, koje se bavi proizvodnjom, distribucijom i ugradnjom PVC stolarije, bezmalo tri nedelje vlada vanredno stanje. Otkako je minus okovao Srbiju, gotovo da nema dana da se Velimirović ne uhvati za glavu i da mu, kako kaže, „ne skoči pritisak”.
– Šta da radim kad vozilo prokliza pa dođe do oštećenja, a investitor čeka da se roba dopremi na vreme, a kamioni ne mogu da stignu do svih lokacija. Pre neki dan je naše vozilo udarilo u bankinu, pokidali su se povezi koji drže staklo i sve je otišlo u paramparčad. Uz to je korisnik insistirao da ne kasnimo s dostavom robe. Možete da zamislite tu štetu i taj stres – prepričavao je Velimirović jednu od situacija u kojoj su uporedo sa pucanjem stakla popucali i njegovi živci.
Kaže da vozači odbijaju da voze robu po lošem vremenu, a ne može ni da ih prisiljava na to. „Sve je stalo, rizici su veliki”, dodaje.
On nije jedini privrednik koji u poslednje vreme dan započinje uporednim praćenjem kursne liste i vremenske prognoze. Dok se živa na termometru spušta sve niže od nule, a kurs penje sve bliže nivou od 110 dinara za evro – u bilansima mnogih firmi gomilaju se gubici. Situaciju je dodatno komplikovala redukcija struje za 2.000 firmi i preporuka vlade da se proizvodnja svede na tehnički minimum. Sva je, međutim, sreća što su i u takvim oklonostima radili oni koji su imali posla. 
Prema proceni Unije poslodavaca ukupni gubici preduzeća iz proizvodnog i uslužnog sektora kod privatnih kompanija okvirno se procenjuju na 10 do 12 miliona evra dnevno. S tim što će ukupan obim troškova biti utvrđen tek naknadno, kada ledeni talas prođe i kada se sagleda sva šteta koju su snežne padavine prouzrokovale, dodaju u ovoj asocijaciji.
Zoran Pralica, predsednik Unije privatnih pekara, izračunao je da je promet hleba u odnosu na isti period prošle godine opao za 20 do 25 odsto. Sa druge strane, prodaja ostalih pekarskih proizvoda je drastično pogođena, i to za čak 70 odsto. Vrlo često umesto u sedam ili pola osam hleb se dostavi s nekoliko sati zakašnjenja. Kako kaže, vozači vrlo često ostanu na putu, jer im se zbog zime iscrpio akumulator ili zaledilo gorivo u rezervoaru. 
Nenad Ličina, direktor logistike u ITM grupi, kaže da se dešavalo da vozilo ostane zaglavljeno na putu u smetovima, a deo robe se smrzne. Te gubitke, kako kaže, morali su da nadoknade. 
– Napravili smo reorganizaciju i uspevamo da u 90 do 95 odsto slučajeva dostavimo robu na vreme. Pojačali smo smene kako ne bismo imali prekid u lancu snabdevanja – kaže Ličina i dodaje da su ih restrikcije električne energije, srećom, zaobišle.
Njegov kolega Branislav Karan, direktor Nacionalne logistike, koja posluje u okviru iste grupacije, a uglavnom se bavi dopremanjem hrane, kaže da je transport ove robe posebno osetljiv. 
– Uspeli smo da se izborimo sa problemima sada kada nam se desila nepogoda koje u Srbiji nije bilo poslednjih 25 godina. Vozači su opremljeni specijalnom HTZ opremom za vožnju u zimskim uslovima, vrlo često su im i prodavci pomagali da istovare robu. U najgorim uslovima kasnimo sa isporukom sat do sat i  po vremena – kaže Karan.
I Radovan Mijajlović, direktor Fabrike akumulatora Sombor, kaže da ovih dana imaju dosta problema, ali da ih uspešno rešavaju. Ističe da dnevno iz fabrike treba da izađe 10 do 12 kamion sa robom i isto toliko vozila sa sirovinama. 
U Uniji poslodavaca, ipak, kažu da su, na osnovu informacija sakupljenih sa terena, mnoge kompanije na jugu, istoku i zapadu države imale problema sa održanjem proizvodnje i svoje radne procese su redukovale prilagođavajući se mogućnostima.
– Otkako je Elektroprivreda Srbije sačinila listu velikih potrošača i odredila da će im distribuirati manje količine energije, problemi sa održanjem proizvodnog procesa postali su svojstveni i preduzećima na čitavoj teritoriji Srbije. Posebno su ugrožena ona preduzeća koja imaju ugovorene poslove od naručilaca na tlu EU, drugim kontinentima i zemljama oko nas. Zbog probijenih rokova isporuke mnoga od njih će plaćati penale zbog docnje u realizaciji ugovora – navode u Uniji. 
Elektrodistribucije u Srbiju uvek su i pored teškoća, sudeći po anketi „Politike”, izlazile u susret preduzećima koja su imala posla pa su im, pogotovo u prehrambenoj industriji, omogućavale dovoljne količine struje.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Štednja ostaje na snazi
Normalizacija snabdevanja strujom, ali i ostalim energentima može se očekivati od ponedeljka, ali građani i dalje moraju da nastave sa štednjom, rekao je juče Petar Škundrić, savetnik premijera za energetiku.
On je rekao da će u ponedeljak biti razmatrano stanje u energetskom sektoru i na osnovu toga će se predložiti vladi normalizacija funkcionisanja celog sistema i kada je reč o nastavku rada škola, ali i firmi koje sada rade na tehničkom minimumu.
Mere vlade su dale željene rezultate, ali kada je reč o apelima građanima da više štede struju, nisu postignuti željeni rezultati, jer je potrošnja struje povećana za nekoliko procenata.
Sistem je i dalje prenapregnut, kaže on, ali je situacija pod kontrolom i ne treba očekivati veće probleme, jer se u narednom periodu očekuju bolji vremenski uslovi, pa će biti bolja i hidrološka situacija. Ipak, treba dosta vremena da se stvore i rezerve vode.
Na pitanje šta je dugoročno rešenje problema, kako ne bismo svake zime dolazili u situaciju da moramo da uvozimo struju, Škundrić je ukazao da treba izgraditi nove proizvodne kapacitete.
Škundrić očekuje da će predložene mere Upravnog odbora Elektroprivrede – popust od 30 odsto na mesečni račun onima koji budu smanjili potrošnju struje u februaru – stimulisati građane.
Elektroenergetska situacija u Srbiji je poboljšana u odnosu na prethodnu nedelju zbog uštede u potrošnji, ali i dalje postoje problemi zbog veoma loše hidrološke situacije i teškoća sa isporukom mazuta, potvrdio je juče Dragomir Marković, generalni direktor EPS-a.
U Srbiju se dnevno iz Mađarske uvozi oko 20 miliona kilovat-časova struje, a maksimalna dnevna vrednost uvoza iznosi do tri miliona evra. On je precizirao da je u odnosu na prošli ponedeljak prekjuče zabeleženo smanjenje potrošnje struje za oko pet do šet miliona kilovat-sati. Uštede se uglavnom postižu ograničenjima potrošnje u malim i srednjim preduzećima.
Kada je reč o potrošnji struje u domaćinstvima, ona je nešto povećana, pojasnio je Marković ukazujući da je ključni i najveći problem veoma loša hidrološka situacija počev još od prošle godine, te da naše hidroelektrane rade sa 25 odsto kapaciteta. Problem je i nedostatak mazuta čiji je prevoz usporen, jer su reke zaleđene pa za transport ne mogu da se koriste barže.
Na sastanku Štaba za vanredne situacije sa NIS-om je dogovorena isporuka novih količina mazuta, potrebnog pre svega da bi termoelektrane u Obrenovcu radile sa manjim opterećenjem, kao i za oporavak skladišta uglja u termoelektranama.
A na pitanje ko će platiti uvoz struje, budući da Elektroprivreda uzima kredite da bi struju platio na berzi, Marković kaže da svaku robu pa i ovu neko mora da plati i da će to uraditi EPS.
Izdatak za oko 102.000 najsiromašnijih potrošača, koji će biti oslobođeni plaćanja februarskih računa za struju, u Elektroprivredi računaju kao humanitarnu pomoć koja će ih koštati oko 20 miliona dinara.
J. Petrović

Od ponedeljka normalizacija u snabdevanju energentima
BEOGRAD – Savetnik premijera za energetiku Petar Škundrić izjavio je da se od ponedeljka može očekivati normalizacija stanja u snabdevanju energentima i apelovao na građane da i dalje štede struju.
On je rekao da će u ponedeljak biti razmatrano stanje u energetskom sektoru, što će opet zavisiti od vremenskih uslova i na osnovu toga će predložiti Vladi Srbije normalizaciju funkcionisanja celog sistema, u pogledu rada škola, privrede i drugih aktivnosti.
On je naglasio da su mere vlade urodile plodom i da su dale određene rezultate, ali da u pogledu štednje građanstva, nisu postignuti željeni rezultat i da je potrošnja struje povećana za nekoliko procenata.
Škundrić je naglasio da je sistem i dalje prenapregnut, ali da je situacija pod kontrolom i da ne treba očekivati neke veće probleme. Savetnik premijera je naglasio da u vreme vanredne situacije, nije bilo dovedeno u pitanje funkcionisanje nijednog vitalnog dela sistema društva.
On je rekao da se u narednom periodu očekuju bolji vremenski uslovi i bolja hidrološka situacija, ali da treba dosta vremena da se stvore rezerve energenata. Škundrić je ukazao da je dugoročno rešenje problema u sistemskim merama i investicionom ciklusu, odnosno izgradnji novih proizvodnih kapaciteta.
Škundrić je dodao i to da je redukcija isporuke električne energije pojedinim privrednim subjektima bila viša sila, da ne bi bilo dovedeno u pitanje funkcionisanje čitavog sistema.

Bojović optužen „samo” za tri ubistva
Specijalno tužilaštvo podiglo je optužnicu protiv Luke Bojovića kojom ga tereti da je bio organizator ubistva Branka Jeftovića Jorge 2004. godine, kao i za pokušaje ubistava Andrije Draškovića i Zorana Nedovića Šoka iste godine, kada su poginuli njihovi telohranitelji Dejan Živančević i Milutin Jovičić. Iako se sumnja da je Bojović upleten u daleko više likvidacija, specijalni tužilac Miljko Radisavljević potvrdio nam je da ga to tužilaštvo za sada tereti samo za tri ubistva.
Pored Bojovića, optužnicom su obuhvaćeni i nekadašnji članovi „zemunskog klana” Vladimir Milisavljević zvani Budala koji je priveden sa Bojovićem, kao i Sretko Kalinić i Miloš Simović koji su uhapšeni posle sedam i po godina skrivanja od srpskih pravosudnih organa. Suđenje Kaliniću i Simoviću već je počelo, a postupak protiv Bojovića i Milisavljevića do sada se vodio u odsustvu.
Tužilaštvo za organizovani kriminal u optužnici navodi da je Bojović stao na čelo „zemunskog klana” posle ubistva njegovih vođa Dušana Spasojevića i Mileta Lukovića u martu 2003. godine, a svoju moć učvrstio je nakon hapšenja Milorada Ulemeka Legije.
Pošto je postao vođa nekada najmoćnije kriminalne grupe na Balkanu, on je organizovao likvidacije i učestvovao u pokušajima ubistva Draškovića i Nedovića, kad je sa odbeglim Kalinićem, koji je tada bio u bekstvu, pucao iz automobila u pokretu.
U novom „zemunskom klanu” poštovana su stroga pravila unutrašnje discipline i bespogovorno su izvršavana naređenja Bojovića, koji je sve odluke donosio sam. Oko sebe je okupio odbegle članove te grupe – koji su se krili posle ubistva premijera Zorana Đinđića, jer su bili osumnjičeni za učešće u tom atentatu – braću Aleksandra i Miloša Simovića, Vladimira Milisavljevića, Milana Jurišića, Sretka Kalinića, kao i kasnije ubijene Iliju Novovića i Cvetka Simića, navodi se u optužnici.
Nedović i Drašković našli su se 2004. godine na meti Bojovića, jer ih je krivio za ubistvo svog prijatelja Željka Ražnatovića Arkana, dok je ubistvo Branka Jevtovića Jorge iste godine Bojović naručio zbog ranijih nesuglasica, ocenilo je tužilaštvo.
Prilikom ubistva Jevtovića, Bojović je Kalinića dovezao na lice mesta, sačekao ga u automobilu i onda mu pomogao da pobegne, navodi se u optužnici.
Tokom istrage za vreme ekstradicionog pritvora u Hrvatskoj, Kalinić je priznao da je učestvovao u ubistvima po nalozima Luke Bojovića. Rekao je da to nije činio za novac, već zato što mu je Bojović bio prijatelj, sve do 12. marta 2009, kada je pokušao da ga ubije.
„Kazao mi je da je Željko Ražnatović Arkan bio njegov kršteni kum, a ljude na koje smo pucali krivio je za Arkanovu smrt”, izjavio je Kalinić. Taj njegov iskaz pročitan je u Specijalnom sudu, pošto je on izjavio da priznaje sve i da ga „mrzi da se ponavlja”.
U tom iskazu, Kalinić je izjavio da su posle napada na Andriju Draškovića 24. oktobra 2004. godine Luka Bojović i on otišli da to proslave.
„Uz vino smo proslavili i kad sam ubio Branka Jevtovića Jorgu tako što sam mu ispalio hitac u potiljak, a onda ga ’overio’. Na Andriju Draškovića smo pucali iz ’mercedesa’ koji je imao vojne tablice i rotaciju. I tada smo išli da slavimo, jer je Luka bio srećan što smo napali kolonu od nekoliko vozila. To dotad niko nije učinio”, rekao je Kalinić.
On je potvrdio da su troškove njegovog skrivanja u Španiji, Hrvatskoj i u Beogradu plaćali Luka Bojović i Miloš Simović i da ih je to koštalo oko 2.000 evra mesečno.
D. Čarnić
-----------------------------------------------------------
Nestao posle hapšenja Simovića i Kalinića
Bojoviću se trag izgubio u leto 2010. godine, posle hapšenja Kalinića u Zagrebu i Simovića na srpsko-hrvatskoj granici. Za njim je u septembru 2010. raspisana međunarodna poternica, kada je i počela istraga o ubistvima iz 2004. godine. Optužnica je podignuta 1. marta 2011.
On je bio uhapšen 22. septembra 2007. pod sumnjom da je skrivao odbegle pripadnike „zemunskog klana”. Međutim, kako za to nije bilo dokaza, optužen je samo za nezakonito posedovanje oružja i falsifikovanje dokumenta.
Pušten je iz pritvora 14. aprila 2008, posle izricanja prvostepene presude, tako da mu je od potvrđene kazne ostalo da odsluži sedam meseci zatvora.
-----------------------------------------------------------
Dijaz: Ne koristimo metode prinude
Ministar španske policije Horhe Fernandez Dijaz predstavljajući rezultate akcije „Zoološki vrt” nazvao je operaciju hapšenja „izuzetnim uspehom” koji je eliminisao „jednu od srpskih kriminalnih grupa koje su se uzdigle posle rata na Balkanu i stvarale nesigurnost u nekoliko evropskih zemalja”. „Samo u Srbiji i Holandiji oni su odgovorni za više od 20 ubistava u sklopu svojih kriminalnih aktivnosti koje obuhvataju i krijumčarenje droge i organizaciju prostitucije”, rekao je ministar na predstavljanju arsenala oružja i novca koji su pronađeni u iznajmljenom stanu u ulici Nino Bravo 3. On je naveo i da informacija da uhapšeni ne uzimaju zatvorsku hranu bojeći se „seruma istine” nije tačna, jer španska policija ne koristi takve metode.
Holandija, nezvanično, neće tražiti Bojovićevo izručenje i slučaj „prepušta” Srbiji.

Leva skretanja, na čitavoj kugli zemaljskoj
Evo vesti iz Amerike. „Večeras šaljem privrednicima jasnu poruku: upitajte se kako da vratite radna mesta u domovinu, a vaša će domovina učiniti sve što može da vas u tome podrži”, izjavio je predsednik Obama pre neki dan. I time potpuno obesmislio čuveno Kenedijevo geslo: „Ne pitajte šta Amerika može da uradi za vas, već se upitajte – šta vi možete da učinite za nju”.
Koliki je to zaokret „ulevo”, odmah se vidi. A vidi se i to da će Obamin plan patriotskog preobražaja američkih privrednika neminovno da propadne. Obaminom planu nedostaje osnovni sastojak, pokretačka snaga: neće privrednici da rade za domovinu, oni rade – za profit.
Upravo je to Obami rekao Stiv Džobs, kada ga je ovaj prošle godine upitao šta treba Amerika da uradi da bi Epl vratio postrojenja u domovinu. Džobs je, kažu, ljutito odbrusio: „Ta se radna mesta u Ameriku neće vratiti”.
Tajna je u ovome: da su se tada Eplovi pogoni vratili u Ameriku, čuveni „ajped 2” bi koštao skoro 1.400, umesto 700 dolara. E sad, to bi verovatno toliko smanjilo prodaju da bi Epl odmah morao da vrati svoje pogone u Kinu, zar ne?

Samo, nije tu Kina problem, sa svojom potcenjenom valutom i jeftinom radnom snagom. Evo, razmislite i sami. Da sutra Kina jednostavno nestane, recimo da potone u Tihi okean, bi li to Americi vratilo izgubljena radna mesta? Ne bi, naravno. Gde god da ima jeftinije radne snage (a ima je, hvala bogu, svuda) isti bi mehanizam proradio. Industrija bi se opet preselila u zemlju sa jeftinijom radnom snagom, dok bi radna mesta u sektoru inovacija zauvek ostala u Americi. I zašto onda Amerika treba da plaća ljudima da u zemlju vraćaju proizvodnju guma, uglja ili čelika, kad može, kao i do sada, da svetu prodaje pamet i time ubira najveći deo kolača?
Uzalud savetnici govore Obami da se okane tih uzaludnih stimulacija i da se fokusira na institucionalni okvir. Dakle, na reformu obrazovanja i još više na obezbeđenje zdravstvene zaštite za sve građane, gde Amerika još uvek prilično sramno zaostaje. To su konačno shvatili i republikanci, koji sada u kampanji nude isti paket koji je svojevremeno promovisao Obama, čak su istog profesora (Džona Grubera sa MIT) angažovali da im ga sastavi. Ali, ne. Obama je očito izabrao da skrene ulevo i da deli stimulacije – privrednicima, dužnicima, i kome sve još ne. A kada ih podeli, Amerikanci će (pošto su ljudi) tražiti – još veće stimulacije i još manje obaveza, otprilike kao u ovom stripu, na dnu teksta (www.clds.rs/newsite/obama.jpg).
Ali da konačno pređem na vesti iz Rusije. I tamo – leva skretanja, ali mnogo „levlja”, ako se tako može reći. I Putin se, naime, kao i Obama, prošle nedelje sastao sa uglednim domaćim i stranim privrednicima. Gde su prisutni gosti najpre morali da saslušaju tek nešto prerađene Marksove i Lenjinove teze o tome kako je svet ponovo upao u krizu hiperprodukcije (a nije upao, uzgred da dodam). Da bi zatim usledilo naređenje (prisutnom i vidno iznenađenom) direktoru ruske Spoljnotrgovinske banke da obešteti svoje akcionare, kojima je kriza obezvredila akcije. To će se postići tako što će ova banka otkupljivati akcije po ceni dvostruko većoj od tržišne. Ipak, to će važiti samo za penzionere i narod. Koji je sada dobio podsticaj da se udruži sa nenarodnim vlasnicima akcija i činovnicima koji će kontrolisati ovu pravednu prodaju, pa da svi lepo zahvate pare iz ruskog budžeta.
Naravno da će korupcija porasti, ali Putin ni ovu temu nije preskočio. Požalio se, naime, prisutnima na sve jaču, sistemsku korupciju. Što je jedan njegov (naravno, neimenovani) bliski saradnik ovako prokomentarisao: „Putin govori o korupciji kao da vam priča o tome da napolju veje sneg. Kao da to sa njim i njegovom politikom nema nikakve veze”.
Ali da krenem dalje, jer se ni ovde leva skretanja ne završavaju. U Grčkoj su, kažu, prošle nedelje radnici bolnice u gradu Kilkisu uveli – samoupravljanje. Oni će samo upravljati, kažu, ali grčku vladu to neće osloboditi finansijskih obaveza prema bolnici.
Naravno. Plaćaće, kao i uvek, oni koji umeju da zarade, nema ko drugi.

Temperatura raste
Do 24. februara, dnevne temperature postepeno će rasti. Jutarnje će biti od minus sedam do nule,a najviše dnevne od minus dva do šest stepeni.Od 18. do 24. februara očekuje se češća pojava padavina.
Do 10. marta biće uglavnom suvo vreme sa najvišim temperaturama od tri do osam stepeni. Kiša će padati 3. i 6. marta, a 8. kiša ili susnežica, dok je oko 4. marta moguć slab sneg.

Javni radovi za 6.000 nezaposlenih
Nacionalna služba za zapošljavanje raspisala je konkurs za organizovanje sprovođenja javnih radova u ovoj godini, a rukovodioci ove ustanove ističu da je planirano da se u ove mere uključi oko 6.000 nezaposlenih osoba, među kojima se nalaze i oko 2.500 osoba sa invaliditetom i personalni asistenti. Srđan Andrijanić, portparol Nacionalne službe za zapošljavanje, objašnjava da su javni radovi namenjeni zapošljavanju najugroženijih kategorija osoba koje se nalaze na evidenciji ove službe. U tu kategoriju, pored niskokvalifikovanih radnika, spadaju i dugoročno nezaposlene osobe, pripadnici romske populacije, izbegle ili raseljeneosobe, osobe sa invaliditetom, osobe starije od 45 godina, žene ili socijalno ugrožena lica.
– Rok za podnošenje prijave za javne radove je sreda 29. februar,a mi očekujemo da javni radovi otpočnu u drugoj polovini aprila i početkom maja. Nezaposlene osobe koje se nalaze na evidenciji Nacionalne službe za zapošljavanje i koje žele da se uključe u javne radove treba da se obrate svojim savetnicima za zapošljavanje i iskažu svoju želju da se uključe u neki od programa. Na osnovu iskazanih potreba izvođača javnih radova, saradnici službe za zapošljavanje vrše predselekciju kandidata, odgovarajućih zanimanja i sposobnosti, nakon čega se u saradnji sa izvođačem javnih radova vrši konačan odabir osoba koje će učestvovati u ovim poslovima – objašnjava Srđan Andrijanić.
Naš sagovornik ističe da je Nacionalna služba za zapošljavanje prošle godine odobrila 434 projekta u okviru javnih radova na kojima je posao dobilo 5.211 naših sugrađana. Najveći broj javnih radovasprovodio se u nerazvijenim opštinama. Najviše projekata odobreno je za socijalne, humanitarne i kulturne delatnosti,angažovani su pružali pomoć starim i ugroženim osobama, sređivali su biblioteke, muzeje i različite arhive. Veliki broj javnih radova bio je organizovan iz oblasti zaštite životne sredine i prirode, na poslovima sanacije divljih deponija, uređivanja obala reka i kanala, uređivanja javnih površina i parkova. Prošle godine odobreno je i sto projekata izgradnje infrastrukture, pre svega na uređivanju vodovodnih i kanalizacionih mreža, izgradnji i uređivanju puteva, sanaciji kanala i mostova, uređivanju romskih naselja i drugih objekata od interesa za lokalnu zajednicu.
– Nacionalna služba za zapošljavanje je u prethodnoj godini odobrila i 112 projekata u okviru javnih radova namenjenih osobama sa invaliditetom na kojima je posao dobila 1.321 osoba, odnosno zaposleno je 756 osoba sa invaliditetom i 565 personalnih asistenata. Osobe sa invaliditetom najčešće su se angažovale na uređenju zelenih površina, sređivanju arhiva, izradi veb-sajtova ili u umetničkim radionicama – priča Srđan Andrijanić.
Na pitanje – kolike su dnevnice planirane za učešće u ovim javnim radovima, naš sagovornik odgovara da za sprovođenje javnog rada Nacionalna služba isplaćuje poslodavcu, odnosno izvođaču javnog rada sredstva zaisplatu neto zarade u visini od20.000 dinara, uvećane za iznos pripadajućih poreza i doprinosa – za osobe sa prvim i drugim stepenom stručne spreme, 22.000 dinara uvećanih za iznos pripadajućih poreza i doprinosa, za lica sa trećim i četvrtim stepenom stručne spreme, 23.000,00 dinara uvećanih za iznos pripadajućih poreza i doprinosa, za osobe sa petim i šestim stepenom stručne spreme i 24.000 dinara uvećanih za iznos pripadajućih poreza i doprinosa, za osobe sa sedmim stepenom stručne spreme. Kod javnih radova namenjenih osobama sa invaliditetom, osobama koje se angažuju na poslovima asistencije isplaćuje se 22.000 dinara, bez obzira na stepen stručne spreme. Nacionalna služba za zapošljavanje snosi troškove dolaska i odlaska sa rada nezaposlenih lica, u visini od 1.500dinara po osobi za svaki mesec angažovanja, kao i troškove sprovođenja javnih radovai eventualne troškove obuke.

Azilanti neće biti u Loznici i Obrenovcu
Situacija u Banji Koviljači, gde se već mesecima nalazi oko hiljadu ilegalnih imigranata, mahom lažnih azilanata, ponovo preti da izmakne kontroli. Posle incidenta u nedelju, kada su meštanina Gorana Polića napala četvorica imigranata nameravajući, kako se sumnja, da ga opljačkaju, stanovnici ovog mesta najavljuju nove proteste, zahtevajući da azilanti budu izmešteni iz njihovog mesta.
Krajem januara održan je tender za otvaranje novog centra za azil. Javio se samo jedan učesnik iz Loznice i ponudio lokaciju u samom gradu, što je tek oko šest kilometara udaljeno od Banje Koviljače, pa se problem time ne bi rešio i predlog je odbijen. Posle toga, organizovan je novi tender. Nezvanično saznajemo da je ponuđena jedna lokacija u Obrenovcu, ali ni taj predlog nije prošao, pre svega zbog nezadovoljstva tamošnjih meštana.
Ministar za rad i socijalnu politiku Rasim Ljajić potvrđuje za „Politiku” da je prvi tender propao, a da se sada očekuje ishod drugog, za koji veruje da će biti uspešniji.
– Imali smo taj neuspešni tender za privremeni smeštaj azilanata, koji je raspisao Komesarijat za izbeglice kako bi se rasteretio Centar za azil u Banji Koviljači. Želeli smo da pronađemo neko rešenje za smeštaj ovih nevoljnika, sve do otvaranja trajnog centra za azil u nekoj od kasarni. Bila je ponuđena ta lokacija u centru Loznice, ali obavešten sam da uslovi te ponude nisu bili adekvatni. Sad je Komesarijat raspisao novi tender i nadam se da će se javiti zainteresovani, kako bi mogao se pronađe taj privremeni smeštaj. Što se tiče trajnog rešenja, u dogovoru s Komesarijatom rekli smo orijentaciono da bi ta kasarna mogla da bude stavljena u funkciju u junu, ali ne mogu da kažem gde će to da bude – napominje ministar Ljajić.
Inače, kako saznajemo, u Banju Koviljaču poslednjih dana opet pristiže sve više ilegalnih imigranata, a primećeno je da ih dovoze čak i vozilima s mađarskim tablicama. Meštani Banje Koviljače najavljuju da su mogući novi protesti, uključujući i obnavljanje bojkota nastave, kao što je to bilo jesenas. Tada deca nisu nedelju dana išla u školu, posle čega je vlada formirala radnu grupu, na čelu s ministrom Ljajićem.
B. Bilbija

Trgovci poštuju Uredbu
Kontrole tržišnih inspektora pokazale su da većina trgovaca u Srbiji, hteli to ili ne, poštuje Uredbu o ograničavanju trgovačkih marži.
– Rezultati govore da svega 186 trgovaca u Srbiji nije primenjivalo Uredbu. To je svega šest odsto kontrolisanih firmi. Od četvrtog do 23. januara, tržišna inspekcija je obavila 3.423 kontrole i utvrđeno je da 3.237 trgovaca ili 94 procenata kontrolisanih poštuje slovo ove uredbe – navode u Ministarstvu poljoprivrede i trgovine, dodajući da je najviše prekršaja bilo prvih dana njene primene. Kako je vreme odmicalo, taj broj se drastično smanjivao.
– Najviše nepravilnosti je bilo kod mesa i mlečnih proizvoda, naročito jogurta gde su zatečene marže i do 60 odsto – navode u Ministarstvu.
Pod lupom inspektora najpre su bili veliki trgovinski lanci, poput „Deleza”, „Idee”, „Merkatora”, „Veropulosa”, „Univereksporta” i „Rode”, pa tek onda manji trgovci lokalnog i regionalnog značaja. Na kraju su na red došle i manje, specijalizovane prodavnice, kakve su mesare, pekare, ribarnice i prodavnice mlečnih proizvoda.
I dok su u nadležnim institucijama zadovoljni sprovođenjem uredbe, isto je i u organizacijama za zaštitu prava potrošača. Pozdravljaju smanjenje marži, jer ističu da su tako kupci dobili priliku da kupuju jeftinije osnovne namirnice namirnice.
– To je bila dobra odluka, jer i u Evropi marže na osnovne životne namirnice iznose desetak odsto. Treba podsetiti i da je Republika Srpska propisala visinu marži, a čak je i Slovenija, kao članica EU, donela kodeks, gde trgovcima preporučuje visinu marži – rekao je Goran Papović, predsednik Nacionalne organizacije potrošača Srbije.
Trgovci, međutim, i to naročito oni manji, ne kriju nezadovoljstvo. Kažu da je njihovo poslovanje dovedeno u pitanje.
– Problem je što kod malih trgovaca osnovne životne namirnice i cigarete čine od 50 pa do čak 70 odsto prometa, te su oni u januaru i februaru zabeležili gubitke, što zbog smanjenja marži, što zbog pada prometa koji je uobičajen u ovo doba godine. Bitno je istaći i da oni ne mogu kao veliki trgovci da nadoknade smanjenje marži tako što bi cene stotinak drugih artikala podigli neprimetnih pola ili jedan procenat – kaže Dragoljub Rajić, portparol Unije poslodavaca Srbije, dodajući da bi to što su samostalne trgovinske radnje pogođene, trebalo da bude alarm.
–  One učestvuju sa 50,5 odsto u ukupnoj maloprodaji Srbije, a da je njihovo loše poslovanje razlog za zabrinutost potvrđuje i podatak da u njima radi 121.000 ljudi. Poređenja radi, u srednjim i velikim trgovinskim lancima trenutno je zaposleno između 56.000 i 57.000 radnika. Osim toga, važno je podsetiti i da je u toku 2011. godine zatvoreno oko 2.000 samostalnih trgovinskih radnji u Srbiji – zaključuje Rajić.
Aleksandar Čokorilo, predsednik društva trgovaca Novog Sada, udruženja koje okuplja 150 vlasnika sa oko 350 prodajnih objekata, takođe iskazuje nezadovoljstvo Uredbom.
– Mi tu odluku poštujemo, ali su rezultati jako loši. U januaru smo imali gubitak od tri do pet odsto, pa je stotinama ljudi u Novom Sadu posao ugrožen. Uredbu o hlebu smo preživeli, ali ovu ćemo teško, jer nam je sada dirigovano gotovo 80 odsto cena – navodi on.
Prema odredbama Uredbe, koja važi od početka ove godine, trgovačka marža ne može biti veća od deset odsto na pšenično brašno tipa 400 i 500, suncokretovo ulje, termički obrađeno kravlje mleko (pasterizovano i sterilizovano), jogurt, beli kristalni šećer, svinjsko, goveđe i kokošje sveže meso i slatkovodnu ribu.
S. Despotović
-----------------------------------------------------------
Uredba o hlebu do 31. marta
Uredba o hlebu, kojom je cena vekne „save” maksimirana na 44 dinara važi do 31. marta 2012. godine, kažu u Ministarstvu poljoprivrede i trgovine.
– Tržišni inspektori to redovno prate i proveravaju. Prošle godine je urađeno 2.327 kontrola, a broj preduzetih mera je zanemarljiv. Na osnovu izveštaja dobijenih od načelnika tržišne inspekcije, konstatujemo da je snabdevenost tržišta tom vrstom hleba zadovoljavajuća – navode u ministarstvu.

Tadić odlikovao zaslužne pojedince i institucije
BEOGRAD – Predsednik Srbije Boris Tadić danas je, povodom Dana državnosti, odlikovao zaslužne pojedince i institucije, objavljeno je danas na sajtu predsednika Republike www.predsednik.rs
Teniser Novak Doković odlikovan je Ordenom Karađordeve zvezde prvog stepena za naročite zasluge i uspehe u predstavljanju Srbije - prvi teniser sveta i nosilac titule najboljeg sportiste na planeti u 2011. godini i najbolji „ambasador” Srbije u svetu.
Gubernator Sankt Peterburga Georgij Poltavčenko odlikovan je Ordenom srpske zastave prvog stepena za naro;ite zasluge u razvijanju odnosa i prijateljstva naroda Srbije i Rusije.
Tadić je Akcioni tim za lociranje i hapšenje haških begunaca odlikovao Sretenjskim ordenom prvog stepena za naročite zasluge na zaštiti i unapređenju pravne dr\ave.
Sretenjskim ordenom drugog stepena odlikovani su Srpsko lekarsko društvo, pozorišni reditelj Dejan Mijač i Istraživačka stanica Petnica.
Sretenjskim ordenom trećeg stepena odlikovani su Jovan Ćirilov i genetičar Miodrag Stojković.
Bezbednosno informativna agencija odlikovana je Ordenom zasluga za odbranu i bezbednost prvog stepena „za natprosečno, uzorno i časno izvršavanje dužnosti i zadataka u oblasti bezbednosti”.
Ordenom zasluga za odbranu i bezbednost drugog stepena odlikovana je Peta uprava te Agencije, a osam pripadnika Bije odlikovano je zlatnom medaljom za zasluge, a 14 pripadnika srebrnom medaljom za zasluge.
Srđan Aleksić posthumno je odlikovan zlatnom medaljom „Miloš Obilić” za ispoljenu hrabrost i delo ličnog herojstva, jer je 1993. godine kao Srbin iz Trebinja ustao u zaštitu komšije Bošnjaka koga je napala grupa nasilnika. Aleksić je umro posle nekoliko dana od posledica teških povreda koje je zadobio.
Istom medaljom posthumno je odlikovana Diana Obekser Budisavljević, Austrijanka koja je spasila sigurne smrti 12.000 srpske dece iz koncentracionih logora na teritoriji ustaške Nezavisne Države Hrvatske tokom Drugog svetskog rata,
Posthumno je zlatnom medaljom za hrabrost i lična herojstva „Miloš Obilić” odlikovan i policajac Slobodan Cvetić koji je ubijen kada je pokušao da spreči pljačku banke u beogradskom naselju Karaburma, 20. oktobra 2011. godine, kao i policajac Aleksandar Rkman, koji je ubijen 21. jula 2011. godine u Zrenjaninu kada je pokušao da spreči nasilje u porodici.
Istom medaljom odlikovan je i policajac Siniša Hrnjez, koji je poginuo 30. oktobra 2010. godine kada je na njega i kolegu bačena ručna bomba u Novim Ledincima tokom policijske intervencije.
Tadić je srebrnom medaljom za hrabrost „Milos Obilić” odlikovao i jedan broj pripadnika Odreda Žandarmerije u Beogradu, Sektora za vanredne situacije, MUP-a i Vojske Srbije, koji su učestvovali u izvršenju regularnih zadataka.
Zlatnom medaljom za zasluge odlikovani su radnici Rudarskog basena „Kolubara” zbog pokazane kolektivne požrtvovanosti i naročitog zalaganja u održavanju energetskog sistema i stabilnog snabdevanja termoelektrana tokom vanredne situacije.
Zbog pokazane požrtvovanosti tokom uklanjanja posledica elementarne nepogode Tadić je odlikovao medaljom za revnosnu službu pripadnike Vojske Srbije i Sektora za vanredne situacije MUP-a Srbije.

Srbija sutra slavi Dan državnosti
BEOGRAD – Srbija će sutra nizom svečanosti i u prisustvu državnog vrha zemlje proslaviti Dan državnosti, 15. februar, a centralna manifestacija biće održana u Domu Narodne skupštine.
Tom prilikom, predsednik Srbije Boris Tadić uručiće istaknutim pojedincima i ustanovama odlikovanja za naročite zasluge u oblasti sporta, kulture, bezbednosti, medicine, nauke...
Predsednik je odlikovao 17 zaslužnih pojedinaca i institucija, među kojima tenisera Novaka Đokovića, pozorišnog reditelja Dejana Mijača, teatrologa Jovana Ćirilova, Akcioni tim za lociranje i hapšenje haških begunaca, Srpsko lekarsko društvo, Istraživačku stanicu Patnica, doktora Miodraga Stojkovića, kao i pojedine pripadnike Žandarmerije, Sektora za vanredne situacije MUP i Vojske Srbije.
Centralnu manifestaciju obeležavanja Dana državnosti otvoriće predsednica parlamenta Slavica Đukić Dejanović, koja će u holu Doma Narodne skupštine otvoriti izložbu „Ustavi Kneževine i Kraljevine Srbije”.
Premijer Mirko Cvetković položiće lovorov venac vlade i, uz visoke državne i vojne počasti, odati poštu voždu Karađorđu u crkvi Svetog Đorđa na Oplencu u Topoli.
Izaslanik Vlade Republike Srbije, ministar kulture, informisanja i informacionog društva Predrag Marković položiće lovorov venac vlade u Marićevića jaruzi u Orašcu, gde je 1804. godine podignut Prvi srpski ustanak.
Dan državnosti Srbije slavi se na Sretenje u znak sećanja na 15. februar 1804. godine, kad je u malom šumadijskom mestu Orašcu počela borba za konačno oslobođenje od petovekovnog robovanja pod Turcima.
Istog datuma, na Sretenje, 1835. godine, knez Miloš Obrenović proglasio je prvi srpski ustav, koji je smatran za jedan od najliberalnijih i najmodernijih u Evropi tog vremena.
Ovaj datum je uzet kao početak stvaranja moderne srpske države i kao nacionalni praznik se slavi od 2001. godine.
Britanska kraljica čestitala Sretenje
LONDON – Britanska kraljica Elizabeta II uputila je danas predsedniku Srbije Borisu Tadiću čestitku povodom Sretenja, Dana državnosti Srbije.
„Zadovoljstvo mi je da Vašoj ekselenciji čestitam Dan državnosti i prenesem najbolje želje za sreću i prosperitet naroda Srbije i vlade u predstojećoj godini”, navedeno je u poruci Njenog kraljevskog visočanstva.
Poruka kraljice Elizabete II postavljena je na sajtu Britanske ambasde u Beogradu. Srbija slavi Dan državnosti u sredu 15. februara, obeležavajući 208. godišnjicu Prvog srpskog ustanka i godišnjicu proglašenja Sretenjskog ustava.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Obeleženo 97 godina od smrti Elizabet Ros
KRAGUJEVAC – Na Varoškom groblju u Kragujevcu danas je služen pomen povodom 97 godina od smrti doktorke Elizabet Ros, Škotlanđanke koja je umrla od tifusa u kragujevačkoj bolnici 1914. godine, gde je lečila srpske ranjenike u Prvom svetskom ratu.
Elizabet Ros je došla u Srbiju kako bi pomogla u suzbijanju epidemije pegavog tifusa.
Pomenu su prisustvovali ambasador Velike Britanije u Srbiji Majkl Devenport, ambasador Kanade Roman Vaščuk i ambasadorka Australije Helena Stadert.
Ambasador Devenport je kazao da je zahvalan građanima i gradu Kragujevcu koji čuvaju sećanje na Elizabet Ros i druge članice Škotske ženske bolnice.
„Velika mi je čast da prisustvujem odavanju pošte Elizabet Ros, a humanost koju je pokazalo preko 600 clanova medicinskih misija iz Velike Britanije, Kanade i Australije, kao i drugih zemalja i danas jača prijateljstvo među našim zemljama”, rekao je britanski ambasador.

Nemeček: novac TV Avala uplaćen za jahtu Mitrovića
Kako je moguće u jednoj televizijskoj kući kratkog postojanja poput „Avale” napraviti dug od 30 miliona evra, u koje svrhe je taj novac potršen a da nisu isplaćene zarade zaposlenima, pitanja su koja je Robert Nemeček, nekadašnji glavni i odgovorni urednik te medijske kuće, uputio nadležnima na konferenciji održanoj juče u Beogradu. Na ova pitanja Nemeček je u svom izlaganju donekle i dao odgovor, a predstavnici novinarskih udruženja reagovali su pozivom da tužilaštvo i policija ispitaju poslovanje te televizije.
– Kada sam pre oko dve godine otišao s TV Avala njen dug je bio oko četiri miliona evra, a sad se pominje cifra od 30 miliona evra. Dok sam bio na mestu glavnog i odgovornog urednika nisam imao uvid u finansije niti u rad marketinga. Da se nešto čudno dešava shvatio sam tek kada mi je Dušan Pančić (sadašnji glavni i odgovorni urednik TV Avala, prim. aut.) rekao da je nekih 100.000 evra uplaćeno za jahtu Željka Mitrovića, vlasnika televizije Pink i jednog od vlasnika Avale – rekao je Nemeček.
Osim uvida u finansijske izveštaje bilo mu je onemogućeno da dobije i podatke o zaduživanju. Takva odluka pravdana je rečima da se time bavi Upravni odbor u čijem je sastavu sedeo upravo Pančić.
– Dok sam bio urednik obezbedio sam 11 miliona evra, osam od dve banke, a ostalo od agencija. Jednom prilikom, sasvim slučajno sam saznao da je jedna banka uplatila obećanih četiri miliona. Zatražio sam taj novac od Mitrovića, nakon čega mi je dao 3,4 miliona evra, ali je taj novac vodio kao pozajmicu. Tako je ispalo da je Avala dužna 7,4 miliona evra. Osim kod banke, „zadužila” se i kod Mitrovića – objašnjava Nemeček.
Kako se poslovalo u ovoj televizijskoj kući ilustrovao je primerom da se „u njenim ormanima” nalazi 15 američkih serija koje nisu prikazivane, a za koje je plaćeno najmanje 120 dolara po epizodi.
– One nikada neće ni biti emitovane, jer licenca ističe 15. marta. Iako je reč o izuzetno kvalitetnim serijama, za to što neće doći do gledalaca „krive”su takozvane mere štednje. Naime, odlučeno je da se ne plaća 50.000 dinara prevodiocu za usluge, ali su istovremeno kupljene neke druge, reprizne serije – istakao je nekadašnji glavni urednik televizije Avala.
Na pitanje novinara koga smatra odgovornim za takvo stanje Nemeček je odgovorio da je „u protekloj godini to bila Bojana Lekić”. Ljiljana Smajlović, predsednica Udruženja novinara Srbije, naglasila je da bi policija i tužilaštvo trebalo da reaguju čim se u medijima pojave ove informacije, a ne da čekaju prijave.
– Privredni inspektori se nisu ni pojavili u televiziji i to ukazuje na saučesništvo državnih struktura i vlasnika. Ovo je primer kako se političkim prijateljima i tajkunima dozvoljava da varaju ne samo zaposlene, već i vlast – istakla je Ljiljana Smajlović.
Predsednik Nezavisnog udruženja novinara Srbije Vukašin Obradović podsetio je na neophodnost utvrđivanja stvarne vlasničke strukture TV Avala.
Predstavnici oba esnafska udruženja izrazili su nezadovoljstvo radom Republičke radiodifuzne agencije u ovom slučaju.
– Pošto je televizija izmirila dugove prema RRA i Ratelu za te institucije svaka priča o Avali je završena, a Ministarstvo kulture se nije oglasilo ni posle skoro dva meseca štrajka, tvrdeći da nije nadležno – kazao je Nikola Vukomanović, predsednik sindikata zaposlenih na ovoj televiziji. Uprkos pokušajima da čujemo komentar na iznete optužbe, Željko Mitrović juče se nije odazvao na naše pozive.
V. Dugalić 
---------------------------------
Mitrović najavio krivičnu prijavu protiv Nemečeka
BEOGRAD – Manjinski vlasnik TV „Avala” Željko Mitrović izjavio je da su netačne tvrdnje koje je bivši glavni urednik te televizije Roberta Nemečeka izneo danas na konferenciji za novinare, i najavio da će podneti krivičnu prijavu protiv njega zbog klevete.
Nemeček je rekao da novac koji je svojevremeno obezbeđen za pokretanje programa te televizije nije završio na računu „Avale” i izneo sumnju da je nenamenski trošen.
Mitrović je u pisanoj izjavio to oštro demantovao i osim krivične prijave protiv Nemečeka zbog klevete, najavio i prijavu zbog zloupotrebe službenog položaja jer je, kako navodi, kao urednik TV „Avala” Nemeček kupovao licence bez odluke Upravnog odbora, čime je naneo štetu toj televiziji.
U saopštenju RTV „Pink” navodi se da je Nemeček danas „izneo niz neistina čime je naneo veliku štetu kakomanjinskom vlasniku Željku Mitroviću, tako i ostalim članovima Upravnog odbora Televizije Avala”.
„Apsolutna je laž i zla namera ono što je Nemeček danas izgovorio. On je izneo neverovatne neistine prikrivajući to da je još od odlaska iz ove kuće ljut nakon što sam ga sprečio da sebi prisvaja novčana sredstva od Avale, kao što je do tog trenutka radio”, izjavio je Mitrović, a navodi se u saopštenju.

Poslodavci ucenjuju žene pri zapošljavanju
NOVI SAD – Pokrajinski sekretar za rad Miroslav Vasin izjavio je da je očigledno da pojedini poslodavci ucenjuju žene prilikom zasnivanja radnog odnosa.
„Ucenjuju ih na najgori mogući način - tako što im se postavlja uslov da ne smeju da ostanu u drugom stanju, da se obavežu da u sledećih tri ili pet godina ne rađaju. Goreg ponašanja u oblasti zapošljavanja nema”, rekao je Vasin na konferenciji za novinare.
Prema njegovim rečima, veoma je teško dokazati tu vrstu ucenjivanja žena, jer se gotovo uvek radi o razgovoru „u četiri oka”, između poslodavca i žene.
On je preporučio ženama da se uvek trude da tim razgovorima prisustvuje još neko.
Vasin je ukazao da pojedine žene, koje su imale ugovore na određeno vreme, ostaju bez posla kada se nalaze u poodmakloj trudnoći, a pošto im je ugovor istekao, one nemaju pravo ni na kakvu dodatnu zaštitu.
„Mi s jedne strane pričamo o tome da je Srbija jedna od deset zemalja sa najstarijom populacijom, a s druge strane ne činimo ništa da podstaknemo rađanje, pa ni kroz Zakon o radnim odnosima”, rekao je Vasin.
Dodao je da će Vlada Vojvodine kroz zakonodavnu inicijativu tražiti da se žene više zaštite.

Izmeštanje pacijenata u Kragujevcu zbog prokišnjavanja
KRAGUJEVAC – Zbog otapanja snega i prokišnjavanja ravnih krovova u Kliničkom centru u Kragujevcu praktično je vanredno stanje zbog čega se izmeštaju pacijenti iz mokrih i vlažnih soba na bezbednija odeljenja, izjavila je Tanjugu portparol te zdravstvene ustanove Vanja Đorđević.
„Preselili smo 20 pacijenata sa Klinike za neurologiju na Kliniku za oftalmogoliju, dok smo najteže naurološke pacijente morali da izmestimo na odeljenje intenzivne nege, koja je praktično prebukirana”, rekla je Đorđevićeva.
Ona je dodala i da su, takođe, pacijenti Centra za plućne bolesti smešteni u dve sobe u tom centru, kao i da je jedan broj njih upućen na kućno lečenje.
„Svi oni građani koji dobiju uput za Centar za plućne bolesti od danas biće primljeni na internu i kliniku za urologiju”, rekla je Đorđević.
Ona je istakla i da je gradski štab za vanredne situacije obezbedio neophodnu mehanizaciju pa su od jutros svi prilazi Kliničkom centru kao i sam krug bolnice potpuno očišćeni od snega.
„Okružni štab je pomogao tako što su u našu zdravstvenu ustanovu uputili vatrogasce koji uklanjaju sneg i ledenice sa krovova”, kazala je Đorđević.

Novaku Đokoviću Zlatna Karađorđeva zvezda prvog stepena
BEOGRAD – Teniser Novak Đoković dobiće Zlatnu Karađorđevu zvezdu prvog stepena za izuzetne zasluge u predstavljanju Republike Srbije, a odlikovanje će mu dodeliti predsednik Srbije Boris Tadić, piše beogradska štampa.
U kabinetu predsednika Srbije, Tanjugu je potvrđeno pisanje štampe da će Đoković dobiti Zlatnu Karađorđevu zvezdu prvog stepena.
Kako je rečeno u kabinetu, imena dobitnika odlikovanja i medalja povodom Dana državnosti Srbije biće zvanično saopštena danas.
Zlatna Karađorđeva zvezda prvog stepena je najviše priznanje Srbije i dodeljuje se prvi put od kako je pobovo uvedeno 2010. godine.

Tadić: Potez čelnika na severu KiM šteti Srbiji
Predsednik Srbije Boris Tadić izjavio je da je održavanje referenduma na severu Kosova i Metohije štetno za interese države Srbije.
Predsednik Tadić je rekao da razume potrebu Srba na severu Kosova i Metohije da iskažu svoju političku volju i istakao da ne postoji mogućnost da lokalne samouprave učine više od države u rešavanju problema srpskog stanovništva u južnoj pokrajini.
„Ovaj potez čelnika opština na severu Kosova može samo smanjiti potencijal države i nije u korist interesa Srba u pokrajini. Na ovaj način odmaže se državi u odbrani legitimnih interesa na Kosovu i Metohiji”, rekao je predsednik Srbije povodom održavanja referenduma na severu Kosova.
Predsednik Tadić je, u izjavi dostavljenoj medijima, ponovio da Srbija neće priznati nezavisnost Kosova, da poštuje Rezoluciju 1244 i da traga za rešenjem za nastup predstavnika Prištine na regionalnim forumima koje neće značiti ni eksplicitno ni implicitno priznavanje nezavisnosti.
EK: Rešenje je u konsultacijama i dijalogu
I Evropska komisija smatra da referendum, kao ni barikade, nisu rešenje za „posebnu situaciju” na severu Kosova. Kako je saopštila Maja Kocijančič, portparol potpredsednice Evropske komisije Ketrin Ešton, „rešenje je u konsultacijama i dijalogu”, a na pitanje kako će referendum uticati na tehnički dijalog između Beograda i Prištine, ona je rekla da su pripreme za nastavak dijaloga u toku i podsetila da je evropski posrednik Robert Kuper upravo zbog tih priprema bio u Prištini.
Ivanović: Negativne posledice
Državni sekretar u Ministarstvu za KiM Oliver Ivanović je za Tanjug ukazao da referendum na severu pokrajine neće doneti istorijske rezultate već samo negativne posledice, da reakcija neće uslediti odmah ali da će svaka nova vlada pamtiti da Srbi sa severa nisu poslušali Vladu Srbije.
Ivanović ne očekuje da referendum utiče na odluku o dodeli statusa kandidata Srbiji, ali ističe da je on organizovan kako bi se pojedine stranke pozicionirale uoči izbora, te da su izvori novca za referendum „vrlo čudni, zbog čega bi lokalna vlast na severu KiM mogla da ima posledice”.
Jovanović (LDP): Velike međunarodne posledice
Predsednik LDP-a Čedomir Jovanović smatra da referendum nema pravne posledice, ali da ima „velike i štetne političke, psihološke, unutrašnje, regionalne i međunarodne posledice”.
Trajković: Kompromituje se Vlada Srbije
Poslanica Jedinstvene srpske liste u skupštini Kosova Rada Trajković ocenila je da referendum može imati velikih posledica na evropsku budućnost Srbije „jer, ako Srbi negiraju kosovske institucije, o čemu se na referendumu izjašnjavaju, onda to znači da negiraju sve o čemu se pregovarački timovi u Briselu dogovore”. „Samim tim, referendumom se kompromituje pregovorački tim, ali i Vlada Srbije, jer ispada da ona nema mogućnost implementacije onoga o čemu su se timovi Beograda i Prištine, uz posredstvo EU, dogovorili u Briselu“, rekla je Trajkovićeva.
Kragović: Beograd da poštuje volju građana
Za razliku od njih poslanik radikala i predsednik skupštinskog odbora za KiM Ljubomir Kragović smatra da referendum za Beograd treba da predstavlja obavezu. „Beograd bi morao da poštuje volju građana koji žive na Kosmetu, da žele da ostanu u sastavu Republike Srbije, a ne da im se nameću neka rešenja koja narod ne želi da prihvati”, izjavio je Kragović.
B. M.

Skoro 70 odsto građana izlazi na izbore
Nikada u poslednjih pet godina nije bilo tolikog protivljenja ulasku Srbije u Evropsku uniju, pokazalo je istraživanječasopisa „Nova srpska politička misao”. Na pitanje da li podržavaju ulazak Srbije u EU 46,5 odsto ispitanika odgovorilo je potvrdno, a 37,9 negativno. Njih 15,6 odsto nije imalo stav.
Redovna ispitivanja javnog mnjenja ovog časopisa za političku teoriju i društvena istraživanja pokazala su tendenciju pada podrške i porast protivljenja ulasku u EU, rekao je politički analitičar Slobodan Antonić. On je juče predstavio rezultate terenskog istraživanja koje je obavljeno od 25. decembra do 5. januara na reprezentativnom uzorku od 1.200 ispitanika na teritoriji Srbije bez KiM.
Kada je u pitanju EU, nestaje „očaranost” građana i sve je prisutniji evrorealizam, kazao je Antonić i ukazao koliko se situacija promenila navođenjem podatka da je juna 2008. za ulazak u EU bilo 73,5 a protiv – 18,8 odsto građana.
 
Ako u našem političkom životu postoji nešto u čemu je postignut dogovor onda je to povodom pitanja ulaska u NATO, dodao je Antonić. U poslednjem istraživanju tri četvrtine građana (74,80 odsto) izjasnilo se protiv ulaska u ovu alijansu (za ulazak u NATO ih je 12,70 odsto).
Ukazujući na rezultate ispitivanja stavova građana o trenutnom stanju u Srbiji i sopstvenom materijalnom položaju, Đorđe Vukadinović, glavni urednik „Nove srpske političke misli”, rekao je da ti stavovi moraju imati odjeka na njihove političke stavove. Građani mnogo gore ocenjuju stanje u Srbiji (srednja ocena 1,87), ocene su od jedan do pet, nego svoje materijalno stanje (srednja ocena 2,28). Prema rečima Slobodana Antonića to znači da se oni boje za svoju budućnost, odnosno smatraju da će lošije živeti u bliskoj budućnosti.
I pitanje kakva su im očekivanja u pogledu standarda u narednih godinu dana, na koje je većina odgovorila da će biti gori (43,2 odsto), pokazuje pesimizam koji ranije nije postojao. Da će im biti bolje misli 15,5 odsto građana, a 34,9 odsto smatra da će ostati isti. U istraživanju iz juna 2008. godine situacija je bila potpuno obrnuta – 48 odsto ispitanika očekivalo je bolji standard, a 23 odsto je mislilo da će im biti gore.
Komentarišući rejtinge stranaka, Vukadinović je ukazao da je u odnosu na prethodna istraživanja redosled ostao isti, uz određeno povećanje razlike u korist SNS-a (zbog blagog pada DS-a), da je jedino SPS u porastu i da URS pokazuje „znake života” kao praktično jedini ispod „crte” koji ima šanse da samostalno pređe cenzus. Interesantno je i da 49,9 odsto anketiranih misli da postoji potreba i prostor za jednu novu političku snagu u Srbiji. To misle i oni koji su već stranački opredeljeni, što znači da baš i nisu svim srcem uz stranke koje su označili svojim.
Kada je reč o poverenju u stranke, Vukadinović navodi da se od 70 odsto onih koji su se izjasnili da će sigurno izaći na izbore, 16 odsto nije se izjasnilo za koga će glasati. I oni će odlučiti ko će dobiti izbore, ocenio je Vukadinović.
Najuspešniji ministri u vladi su Ivica Dačić (30,7 odsto), Rasim Ljajić (22,9 odsto), Vuk Jeremić (17,9 odsto) i Milutin Mrkonjić (10,1 odsto) i samo su oni „dvocifreni”. Kod pitanja poverenja u političare biranjem jednog imena, kao i uvek, izdvajaju se lideri najjačih stranaka Tomislav Nikolić (18,8 odsto) i Boris Tadić (18,2 odsto), pa Dačić (9,4 odsto), Vojislav Koštunica (7,9 odsto) i Ljajić (7,4 odsto), ali kada se postavi pitanje ličnosti od poverenja ocenjivanjem od jedan do pet, redosled je nešto drugačiji – Ljajić (srednja ocena 3,05), Dragan Marković Palma (3,02), Dačić (2,84), Jeremić (2,8), Dragan Đilas (2,79), Tadić i Nikolić (po 2,61)...
Ako bi se u drugom krugu predsedničkih izbora našli Tadić i Nikolić, lider DS-a osvojio bi 40,9 odsto glasova, a njegov konkurent 33,4 odsto, dok čak 25,7 odsto ne zna za koga bi glasali. Redosled je isti kao u prethodnom istraživanju, kazao je Vukadinović, ali razlika se između njih smanjuje.
Kada je reč o listi najpogodnijih za premijera, ispitanici su se odlučivali tako što su pred sobom imali prepoznatljive političke ličnosti. A to što među prvih pet nije lider naprednjaka Tomislav Nikolić (koji u vreme ovog istraživanja nije proglasio kandidaturu za premijera) Vukadinović objašnjava činjenicom da su ga, bar u tom trenutku, njegove pristalice više percipirale kao predsedničkog kandidata.
B. Baković

Do danas u podne na referendumu 61 odsto birača
KOSOVSKA MITROVICA - Na referendum u tri opštine na severu Kosova u utorak i danas do podne izašao je 61 odsto birača, a u Leposaviću, gde se samo danas održava, 25 odsto, saopštila je referenduska komisija.
U Kosovskoj Mitrovici od juče do danas u podne na referendum je izašao 6. 541 glasač, odnosno 64,3 odsto, u Zvečanu 4.169 ili 52 odsto, a u Zubinom Potoku 3. 241 ili 62 odsto glasača.
U Leposaviću, gde su birališta otvorena samo danas, izašlo je 3.060 glasača, odnosno 25 odsto.
Kako bi se pospešila izlaznost građana na teritoriji opštine Leposavić, kroz naseljena mesta kruži automobil sa razglasom, prekog kojeg se, uz rodoljubive pesme, pozivaju građani da izađu na glasačka mesta.
Referendum se održava bez prisustva međunarodnih posmatrača, pošto se nijedna međunarodna organizacija nije odazvala pozivu, a OEBS i Unmik su ocenili da je referendum nevažeći i da neće imati nikakve pravne posledice. (Tanjug)
........
Uprkos protivljenju zvaničnog Beograda i međunarodne zajednice na severu Kosova juče su građani na dvodnevnom referendumu počeli da se izjašnjavaju da li prihvataju institucije takozvane republike Kosovo.
Prvog referendumskog dana, u tri opštine na severu Kosova, u Kosovskoj Mitrovici, Zvečanu i Zubinom Potoku do 16 sati glasalo je 31,5 odsto birača.
Od ukupno 35.500 upisanih punoletnih građana glasalo je 8.356, a najveći odziv bio je u Kosovskoj Mitrovici gde se izjasnilo 39,1 odsto građana što je 3.977 stanovnika sa pravom glasa. Za dva odsto manja izlaznost bila je u Zubinom Potoku gde je glasalo 1.927 žitelja Ibarskog Kolašina, dok su u Zvečanu do 16 sati glasale 2.452 osobe što je 30 odsto od ukupno upisanih glasača.
To je za „Politiku” potvrdio Ljubomir Radović, član opštinske komisije u Zvečanu, i naglasio da prvog dana glasanja nisu zabeležene nikakve nepravilnosti niti je bilo problema. Po rečima Radovića, s obzirom na to da „birački spiskovi nisu nacionalno razdvojeni nego se glasa teritorijalno, po glasačkim zonama, nema evidencije da li je iko od Albanaca ili građana iz ostalih manjinskih zajednica glasao”.
– Pre nekoliko dana opštinskoj komisiji su predstavnici sela Lipa, Boljetin i Žaže kazali da neće izlaziti na referendum, što mi podržavamo. Naravno da niko ne može prisiliti ne samo Albance nego i Srbe da izađu na referendum, mada su nam očekivanja velika. Očekujemo veću izlaznost nego što je bila na izborima koji su se održali u organizaciji Republike Srbije 2008. godine, odnosno u pojedinim opštinama gde su izbori ponovljeni 2010. godine – kazao je za „Politiku” Radović. On je dodao da se opštinskoj komisiji u Zvečanu nisu javila dva predstavnika međunarodne krizne grupe koji su izrazili želju da nadgledaju referendum, iako su „preksinoć oko 23 sata kazali da dolaze”.
Danas će, drugog dana referendumu, ponovo na birališta izaći žitelji ove tri opštine, ali i žitelji opštine Leposavić koji su za glasanje na referendumu i odgovaranje na pitanje da li prihvataju ili ne institucije samozvane kosovske države odredili samo jedan dan.
Krstimir Pantić, predsednik opštine Kosovska Mitrovica, za „Politiku” je kazao da su građani shvatili ozbiljnost situacije u kojoj se nalaze: „Procenat izlaznosti od 39,1 odsto je samo pokazatelj njihove želje da ostanu u državi Srbiji i da ne žele instaliranje institucija kvazidržave Kosovo.
B. Radomirović

Igre oko Benediktovog naslednika
Vatikan – Zovite ga gradom zaverenika ili skandala. Zovite ga gradom iz kojeg cure poverljive informacije. Sveti grad je ovih dana bio vest, iz svih drugih, samo ne svetačkih razloga.
„Zavladao je potpuni haos” kaže jedan visoki vatikanski zvaničnik, koji je kao i svi drugi, želeo da ostane anoniman, piše u tekstu posvećenom skandalima u Vatikanu agencija Rojters.
Makijavelistički manevri i mahinacije koji su u Vatikanu nedavno izašli na videlo, dostojne su romana o mračnim borbama za vlast na nekom srednjevekovnom dvoru.
Viši crkveni zvaničnici kažu da će gotovo svakodnevna neprijatna otkrića naterati Vatikan na odbranu, a papu Benedikta Šesnaestog da pročisti sliku o vatikanskoj administraciji u vreme kada se crkveni velikodostojnici i crkva u celini suočavaju s dubokom krizom u svetu.
Neki izvori čak nagoveštavaju da bi borba za vlast unutar Svete stolice mogla da ima i dugoročnije efekte koji bi uticali na izbor Benediktovog naslednika.
Od pisama koje je obelodanio jedan nadbiskup, da bi bio premešten čim je upozorio na mrežu korupcije do dokumenata o nepočinstvima kardinala, ili novih sumnjivih bankovnih računa, vatikanski portparoli su se naradili, odgovarajući na nezgodna pitanja.
Bujica provala došla je u najnezgodnije vreme – pred radosne svečanosti, kada papa prima visokodostojnike u Kolegijum kardinala, ekskluzivno muško društvo koje će jednog dana iz svojih redova izabrati novog rimokatoličkog lidera.
„Ova ceremonija će se dešavati u atmosferi koja sasvim sigurno nije ni veličanstvena ni uzvišena”, kaže jedan biskup koji dobro poznaje vatikanske prilike.
Svi izvori se slažu da su ovi događaji deo interne kampanje, neka vrsta „pobune sveštenstva” protiv papine desne ruke, državnog sekretara, kardinala Tarćizija Bertonea.
Bertone (77), ima reputaciju administratora s čvrstom pesnicom, čiji je stil izolovao mnoge iz Kurije koji upravljaju centralnom administracijom crkve.
Došao je na mesto šefa vatikanske diplomatije bez iskustva u radu s diplomatskim korom. Benedikt ga je izabrao zbog toga što je s njim sarađivao u vreme dok je papa kao kardinal Jozef Racinger upravljao moćnom vatikanskom Kongregacijom za doktrinu vere.
„Sve je to usmereno protiv Bertonea”, kaže jedan velikodostojnik naklonjen državnom sekretaru, koji smatra da „protivnici žele da se otarase Bertonea”.
Izvori iz Vatikana navode da pobunjenici imaju podršku prethodnog državnog sekretara, uticajnog kardinala Anđela Sodana, veterana diplomatije koji je na ovom mestu bio 15 godina u vreme pape Jovana Pavla Drugog.
„Krilo profesionalnih diplomata smatra da njima pripada Vatikan” kaže velikodostojnik koji podržava Bertonea.
Sodano i Bertone nisu jedan drugim oduševljeni, blago rečeno. Nijedan od njih dvojice nije hteo da javno komentariše tvrdnje iznete u medijima.
Prošle nedelje, jedan italijanski list je objavio ono što je procurilo iz internih vatikanskih beleški: da se jedan kardinal žalio što mu je drugi govorio o mogućem pokušaju ubistva pape u sledećih godinu dana, i spekulisao o tome ko će biti sledeći na prestolu svetog Patra.
Bretonovi neprijatelji kažu da je on popunio Kuriju svojim italijanskim prijateljima. Neki to vide kao pokušaj da se utiče na izbor sledećeg pape i da se povećaju šanse da se papstvo vrati Italiji, posle dvojice uzastopnih neitalijanskih papa koji su razbili ono što je tokom 450 godina bio italijanski monopol.
Sedam od 18 novih „kardinala elektora” – onih mlađih od 80 godina koji mogu da biraju papu – su Italijani. Šestorica rade za Bertonea u Kuriji, a Bertone je imao glavnu ulogu u savetima papi za nova nameštenja.
Kada je preko Vikiliksa otkriven sadržaj tajnih depeša poslatih Stejt departmentu iz američke ambasade u Vatikanu, Bertone je opisan kao čovek koji stalno povlađuje, bez diplomatskog iskustva i bez znanja jezika. U depeši iz 2009. se kaže da papu štite od loših vesti.
Svetom ocu se, kako se dodaje, ne skreće pažnja na drugačija mišljenja.
Izvori iz Vatikana kažu da su neki kardinali tražili od pape da smeni Bertonea zbog njegovih grešaka. Ali kako tvrde, papa u svojoj 84. godini pokazuje ubrzane znake starosti, i ne želi da išta menja.

Varnice na krovu sveta
Kina se zavetovala da će suzbiti nemire u uzavrelim tibetanskim oblastima i optužila dalaj-lamu da je potpirio sukobe koji su nedavno izbili u provinciji Sečuan, izvestila je Sinhua.
Napetost vlada već izvesno vreme u delovima ove jugozapadne provincije naseljenim Tibetancima, gde se u poslednjoj godini dana samospalilo najmanje 20 budističkih sveštenika tražeći nezavisnost Tibeta.
Nova varnica sevnula je prošle nedelje kada su kineske snage bezbednosti ubile dva brata Tibetanca koja su učestvovala u antivladinim neredima. Rojters je naveo da su Rigsal i Samdrub Ješe nedavno likvidirani na Tibetu, gde su pobegli posle nereda 23. januara u Luhuou.
Ovaj okrug u provinciji Sečuan bio je poprište sukoba policije i pobunjenih Tibetanaca, za koje agencije ocenjuju da su bili najžešći od 2008, kada je u Lasi, glavnom gradu Tibeta, došlo do nereda koji su se proširili i na druge oblasti naseljene tibetanskom manjinom.
Kineski mediji upozoravaju na mogućnost novih nereda, posebno pred tibetansku novu godinu, Losar, koja pada 22. februara, ali i u martu kada će biti četiri godine od izbijanja krvavih nereda na Tibetu.
Prostran kao dva Teksasa, na površini od 1,2 miliona kvadratnih kilometara, Tibet sa samo tri miliona stanovnika čini osminu ukupne kineske teritorije, a Peking tvrdi da se neće odreći Tibeta ni pod kojim uslovima. I uporno ponavlja da Tibet ima status autonomnog regiona od 1951.
Od tada do danas o Tibetu kruže dve priče. Prva je holivudska i govori o Tibetu kao visoravni čuda, rajskoj zemlji Šangrila, gde kolaju žute lamaističke čarolije i gde lame hrane ptice – pokojnicima.
Prema holivudskim filmovima o Tibetu, prestonica Lasa neodoljivo miriše na ječmeno pivo i tamjan, a ljudi tu dolaze da bi tragali za egzotičnim i spiritualnim, što kvari prisustvo naoružanih kineskih vojnika.
Tibet je mitska čudesna zemlja na koju projektujemo naše snove, kaže holivudska zvezda Ričard Gir, sledbenik dalaj-lame, dok njegov istomišljenik „mali Buda” Kijanu Rivs tvrdi da tibetanski budizam čini jednu od osnova hedonističke nju-ejdž spiritualnosti koja je postala izuzetno popularna na Zapadu.
Dalaj-lama, 76, spiritualni lider Tibetanaca, uvažena ličnost na Zapadu i dobitnik Nobelove nagrade za mir 1989, najzaslužniji je za sadržaj holivudske priče. Prema njoj, Kinezi su na Tibetu brutalni osvajači i okupatori koji razaraju religioznu i kulturnu tradiciju Tibeta.
Kineska priča je potpuno drugačija. Tibet je u vazalskim odnosima sa Kinom još od 13. veka, u vreme dinastije Juan. Nikad nije bio Šangrila, nego ekstremno zaostalo feudalno društvo koje su obeležavali beda, korupcija i sukobi klerikalnih klanova.
Ova nebeska visoravan na 4.900 metara nekad je bila, prema kineskoj verziji, leglo pedofila u monaškim braon togama, gde su dečaci bili sluge moćnih lama. Tibet je uvek imao izvesnu autonomiju, ali pod budnim okom kineskih imperatora, koji su imali presudan uticaj na izbor dalaj-lame, pančen-lame i drugih najviših religioznih ličnosti na Tibetu.
Izuzetak je bio u 19. veku kada su Britanci posle pobede u opijumskim ratovima preuzeli Tibet kao sferu svojih interesa. Kineska Crvena armija pod vođstvom Mao Cedunga je 1951. umarširala na Tibet koji je tada dobio status autonomnog regiona unutar kineske države.
Dalaj-lama, prema oceni Pekinga, napustio je Tibet nakon neuspešne pobune 1959. i u gradu Daramsala, na severu Indije, formirao vladu u egzilu. Kina smatra da dalaj-lama, „đavo sa ljudskim likom”, nije potisnuo ideju o nezavisnosti Tibeta, iako „zagovara zašećerene priče o autonomiji”.
Poslednjih godina Kina je ipak promenila strategiju prema Tibetu. Depolitizovana religija se toleriše, čak i potpomaže. Kina se oslanja više na etičku i ekonomsku kolonizaciju nego na vojnu prinudu.
To Lasu pretvara u kinesku verziju Diznilenda gde se danas nižu lamaističke čajdžinice i karaoke-barovi u budističkim tematskim parkovima za turiste sa Zapada.
Kineska vlada je ranije bila optuživana za hanizaciju Tibeta (Hani čine 93 odsto stanovništva prenaseljene Kine) i ograničavanje ljudskih, posebno religioznih prava Tibetanaca i njihovu malu zastupljenost u političkoj strukturi autonomne oblasti.
Peking podseća da Tibetanci čine 90 odsto državnih i političkih funkcionera na Tibetu i da je sve manje pritužbi na ograničenje verskih sloboda. U obnovljenim budističkim manastirima, od kojih je većina teško bila oštećena u „kulturnoj revoluciji”, sada ima 120.000 lama.
Veruje se da je za fleksibilniju politiku na Tibetu posebno zaslužan kineski predsednik Hu Đintao, koji je nekad dugo službovao u toj himalajskoj oblasti. Strani posmatrači ukazuju da je Hu inicirao i poluzvanične kontakte sa dalaj-lamom.
Iako odbija da je Tibet bilo šta drugo osim njena unutrašnja stvar, Kina je, menjajući stav prema dalaj-lami, uvažila dve činjenice: da je on, uz pomoć Zapada, relativno uspešan u internacionalizovanju tibetanskog pitanja i da, unutar tibetanskog separatističkog pokreta, zagovara „srednji put”, odnosno širu autonomiju unutar granica Kine.
Analitičari, pak, ukazuju da pobune na Tibetu često proističu i iz rivalske potrebe vodećih zapadnih sila, u prvom redu SAD, da Kini umanje samopouzdanje, da je u zahuktalom ekonomskom usponu „povuku za rukav” i da joj ukažu da je ranjiva u pogledu ljudskih prava.
Kineski zvaničnici kažu da su spremni na direktne pregovore sa dalaj-lamom samo ako on javno prizna da je Tibet neodvojivi deo Kine, što su uostalom prihvatile i sve članice UN. Svi osim dalaj-lame, njegovih sledbenika, mnogobrojnih simpatizera i Holivuda.
Dve priče o Tibetu, visoravni čuda i krovu sveta, i dalje traju.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Žongliranje sa milijardama i bilionima
Od našeg stalnog dopisnika
Vašinton – Predsednik Obama obelodanio je budžet za fiskalnu 2013.   koji je ocenjen više kao politička reklama u izbornoj godini nego državni predračun, s obzirom na to da su šanse da bude usvojen u podeljenom Kongresu ravne nuli.
Uprkos tome, njegovim budžetskim ciframa posvećena je velika pažnja, jer otkrivaju Obaminu političku filozofiju i izbornu strategiju. Budžet, koji počinje 1. oktobra, pre svega je namenjen biračima koji, razume se, neće mnogo obraćati pažnju (niti će razumeti) detalje iz knjige od 256 strana, ali hoće na glavne poruke, kao što je ona da bogati treba da budu oporezovani više nego sada.
Glavne brojke u budžetu koji vrvi od milijardi i biliona su sledeće:
ukupni troškovi federalne države projektovani su na 3,8 biliona (3.800 milijardi) dolara. Na prihodnoj strani, dakle ono što će biti ubrano od poreza, samo je 2,9 biliona, što podrazumeva budžetsku rupu od 900 milijardi.
Taj deficit bi bio manji od onoga predviđenog u budžetu za ovu godinu (1,3 biliona), što je u dolarima isti budžetski manjak kao i onaj od pre tri godine, kada se Obama uselio u Belu kuću. Ali kao udeo u ukupnoj ekonomiji, ipak je manji.
Granica „održivog” deficita po međunarodnim i EU standardima  je tri odsto, a u ovdašnjim projekcijama to će biti dostignuto tek 2017. U međuvremenu, Obama, pa i neki drugi predsednik koji dođe posle njega, nema, za razliku od ostatka sveta, nekog međunarodnog arbitra poput MMF-a da ga budžetski disciplinuje jer Amerika ima jedinstvenu poziciju da je njena valuta, dolar, i rezervni novac sveta.
Što se političke poruke Obaminog budžeta tiče, ona je, najkraće rečeno, da nije vreme da se steže kaiš, već da ekonomski oporavak treba podržati novim stimulansima.
Tako je predviđeno da se zadrže niži porezi na plate, da se poreski podstiče domaća proizvodnja, a 125 milijardi je namenjeno investicijama u puteve i pruge.
Manje para nego ove fiskalne godine, u sledećoj bi imali ministarstva odbrane, poljoprivrede, finansija, pravde, rada, domovinske bezbednosti i Agencija za zaštitu prirode.
Glavni politički elemenat Obaminog budžeta jeste uvođenje „Bafetovog pravila” (nazvanog po najbogatijem Amerikancu, investitoru Vorenu Bafetu), odnosno oporezivanje prihoda od kapitalnih investicija po istoj stopi kao i plata, dakle po stopi između 30 i 40 odsto.
To su praktično prihodi jedan odsto najbogatijih Amerikanaca, koji su dosad bili povlašćeni, jer je kapitalna dobit sada oporezovana sa oko 15 odsto, pa tako ispada da Bafetova sekretarica na svoja primanja procentualno državi daje biše nego njen šef na čiji se račun svake godine sliva na stotine miliona.
To će biti i glavno Obamino oružje u već započetoj izbornoj kampanji, namenjeno pre svega borbi protiv republikanskog favorita za predsedničku nominaciju Mita Romnija, čije je bogatstvo oporezovano upravo po „milionerskoj” stopi od 15 odsto.
Romni je Obamin budžet dočekao „na nož”, ocenivši ga „uvredom za američke poreske obveznike”.
Najnovija sondaža raspoloženja birača koju je uradio „Pju istraživački centar”, ovde veoma ugledna institucija, pokazuje da je Obama prvi put u značajnoj prednosti nad republikanskim rivalima. Vodi sa osam poena u sučeljavanju sa Romnijem, 10 sa Rikom Santorumom, a čak 18 ako bi mu izazivač bio Njut Gingrič.
M. Mišić

Grčke „tri nedelje do pakla“
Od našeg dopisnika
Atina – „Tri nedelje do pakla”,tako je zvanični grčki predstavnik za štampu Pantelis Kapsis nazvao sve mere koje vlada mora da preduzme i zadatke koje treba da ispuni kako bi zadovoljila zahteve kreditora i spasla se od bankrota u martu.
„Treba samo pogledati spisak obaveza bez kojih nam nema spasonosnog paketa pomoći od 130 milijardi evra“, rekao je Kapsiskoji je dobro upućen u detalje sporazuma sa evropskim kreditorima zbog kojih su, ne slučajno,43  poslanika u parlamentu glasali protiv drastičnih mera štednje.
Grčka do 20.marta, kada dospeva naplata duga od 14,5 milijardi evra, mora da obezbedi potpunu podršku evropskih kreditora ili da se suoči sa bankrotom. Mora kreditorima da prezentuje konkretan plan smanjivanja javne potrošnje i uštedu dodatnih 325 miliona evra, kao i da potpisima preostala dva partijska lidera u koalicionoj vladigarantuje ispunjavanje preuzetih obaveza pre i posle vanrednih izbora.
Na jučerašnjoj sednici vlade napravljen je precizni raspored obaveza. Premijer Lukas Papadimos najavljuje i „kozmetičko“ osvežavanje vlade koja je posle odlaska trećeg koalicionog partnera, desničarskog LAOS-a, ostala bez šest ministara i zamenika.
EU je prilično uzdržana posle izglasavanja u grčkom parlamentu neophodnih mera štednje, i sudeći po reakcija evropskih zvaničnika,Atina može da očekuje nove mere, nove uslove da bi izbegla bankrot.
Agencija AP objavila je da evropski poverioci  imaju dodatan zahtev za uštedu 1,32 milijardeevra u sferi troškova za lekove i hitnoj privatizaciji.
Sindikati najavljuju nove štrajkove, ulice razorene Atine juče su zakrčili penzioneri nezadovoljni dodatnimsmanjenjem penzija za 22 procenta, što veliki broj Grka dovodi na ivicu egzistencije.
Gradske vlasti u Atini su posle nedeljnih neredanemoćne.Šteta koju su prouzrokovali anarhisti koji su zapalili preko 45 objekata u gradu,među njima i mnogo istorijskih zgrada,procenjuje se na milion evra.
Jasmina Pavlović-Stamenić

„Vol strit džornal”: Kosovski model za Siriju
NjUJORK – Aktuelni američki predsednik Barak Obama trebalo bi da se suprotstavi sirijskom predsedniku Bašaru al-Asadu kao što se Bil Klinton suprotstavio Slobodanu Miloševiću povodom krize na Kosovu, navodi američki list „Vol strit džornal”.
Pošto krvoproliće i brutalnost diktatorskog režima u Siriji konačno počinju da izazivaju pasivnu Obaminu administraciju, Pentagon razmatra šta bi se moglo uraditi ako bi predsednik odlučio da odgovori na katastrofu u Siriji, piše u autorskom članku Fuad Adžami, viši saradnik Univerziteta Stenford i kopredsedavajući Radne grupe za islamizam i međunarodni poredak na Institutu Huver.
Pred sirijskom dilemom, bilo bi mudro da predsednik Obama razmotri način na koji je Bil Klinton izašao na kraj sa krizom na Kosovu 1999. godine, smatra Adžami.
Čekanje pred terorom koji sve više uzima maha i preuveličavanje moći režima koji se upustio u masovno ubijanje viđeno je i ranije - i sam Klinton je u početku sedeo skrštenih ruku kada je izbio sukob na Kosovu 1999. godine, podseća on.
Klinton je, ipak, naložio da se protiv Srbije otpočne vazdušna kampanja 23. marta 1999. godine, koja je trajala 11 nedelja i koja je onesposobila Miloševića da ratuje protiv kosovskih Albanaca, o čemu će bivši američki predsednik s ponosom govoriti u svojoj autobiografiji pet godina kasnije, navodi se u tekstu.
Što se tiče Sirije, predsednik Obama, u čijem je svetu, kako se navodi, tendencija čekanja postala zvanična politika, sada ima sličnu priliku da zaustavi „ubijanje nedužnih”. Tim pre što se režim u Damasku služi praznim pretnjama, ponestaje mu novca i oslanja se na vojsku koja nema vere u svoju misiju, pa bi mogao da bude srušen bez velikog američkog angažovanja, ocenjuje se u tekstu.
„Mogli bismo da priznamo sirijski Nacionalni savet kao legitimnu vlast, da uvedemo zonu zabrane letova u mnogim oblastima pod opsadom, da pomognemo u obuci i opremanju slobodne sirijske vojske, da podstaknemo Tursku da pruži veću podršku sirijskim vojnim dezerterima i da pozovemo bogate arapske zemlje da finansiraju te napore”, predlaže savetnik Univerziteta Stenford.
On upozorava da rizici, svakako, postoje, ali dodaje da je sramota što se masakri u Siriji i dalje ignorišu.
„Ako sada stupimo u akciju, predsednik Obama bi, kada bude pisao svoje memoare, mogao da opravda svoje postupke, ili barem da kaže da je u Homsu, Hami i Deri učinio sve što je bilo u njegovoj moći”, navodi se u članku „Vol strit džornala”.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.


  </body>
 </text>
</TEI>