<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Bogatašima centar, sirotinji periferija
Visoki porezi na imovinu će proterati dvorišne porodične kuće sa skupih lokacija i promeniti sliku gradova. Umesto njih nići će višespratnice, a stanovništvo će se raslojiti – bogati će živeti u centrima, a sirotinja na periferiji.
U oporezivanju građevinskog zemljišta Žaklina Gligorijević, direktorka Urbanističkog zavoda Beograda, vidi šansu za bržu realizaciju već usvojenih planova, koji godinama tavore u fiokama.
– Vlasnici će želeti da prodaju kuće jer će porez, koji je ekvivalent gradskoj renti, biti prilično visok. Većina će se radije odseliti i stanovati tamo gde im je jeftinije. U centru će živeti samo oni koji imaju novac – kaže Gligorijevićeva.
Lice gradova u budućnosti menjaće se prema planskim dokumentima – gde su predviđeni soliteri biće soliteri i tu nema posebne filozofije, kaže urbanista koji je želeo da ostane anoniman.
– Ovde je pre svega reč o fiskalnoj meri čiji cilj nije da sagradi lepši ili bolji grad. Investitori će i dalje težiti da sazidaju što više kvadrata. Logika države je da otera vlasnike skupog zemljišta ako ne mogu da se pojave kao investitori i dovedu tajkune da zidaju – kaže naš sagovornik.
On podseća da je država mogla da se oslobodi udžerica šezdesetih godina prošlog veka kada je eksproprijacija „bila smešna i sve je izuzimano za lulu duvana”.
– U međuvremenu je vrednost zemljišta ispod udžerica porasla i nastao je problem. Njih su izgradili građani svojim parama, uglavnom pre Drugog svetskog rata. A sada se smišlja način kako da se starosedeoci oteraju sa svoje zemlje iako su ravnopravno učestvovali u gradnji novih naselja poput Novog Beograda, Galenike, Mirijeva – kaže ovaj urbanista.
Đorđe Mojović, programski direktor nevladine organizacije „Program za urbani razvoj”, podseća da je u Evropi, koja je raslojila stanovništvo visokim nametima, sada imperativ da se mešaju socijalne strukture. Jer ti gradovi ne žele avetinjski puste centre u kojima niko ne stanuje.
– To će se desiti i kod nas ako se ne umešaju urbanisti postavljajući striktna pravila. Stanovništvo će sigurno odlaziti na obode gradova gde su porezi niži. To može da pospeši bespravnu gradnju jer se dosad pokazalo da je ona najbolja opcija da se reši stambeno pitanje bez velikih ulaganja. Grad će na račun toga što valorizuje neke lokacije morati da više ulaže u periferiju kako bi ta naselja postala kvalitetna mesta za život. U suprotnom pretvoriće se u gradske slamove – navodi Mojović.
Bojazan da se centri gradova pretvore u poslovne zone Gligorijevićeva nema jer smatra da urbanisti u planovima i te kako vode računa da mešaju namene poslovanje, stanovanje, zelene površine, kulturne i zabavne sadržaje kako bi delovi grada uvek bili živi.
M. U. A. – D. M.

Jesu ružne, ali ko nas pita
Udžerice jesu ružne, ali pre njihovog uklanjanja treba voditi računa o sudbinama ljudi kojima su one jedini krov nad glavom, smatraju Beograđani. Ima, međutim, i onih koji ističu da u gradu ima prečih poslova, a neki naglašavaju važnost eventualnog kulturnog značaja nekih od ovih kućica.
– Udžerica, kao udžerica, u punom smislu značenja treba da se ruši, ali među tim starim kućama verovatno ima i nekih s kulturnom vrednošću i one treba da budu pošteđene. Jeste da su ruglo kome nije mesto u centru, ali treba voditi računa da ono što „nikne” na njihovom mestu ne bude još ružnije – smatra Đorđe Milošević (29), muzičar.
Sugrađanin Mitre Jovanovski (66), penzioner, ističe da je, ipak, najbitniji ljudski faktor.
– Ako smetaju građanima i gradu uopšte, svakako treba da se ruše. Međutim, ako se na taj način ugrožava nečija egzistencija treba pronaći drugo rešenje. Ljudi kojima je ta kućica jedini krov nad glavom treba najpre zbrinuti pa tek onda početi rušenje – kaže Jovanovski.
Rušenje udžerica nije najbitnija stvar koja treba da bude urađena u ovom gradu, stav je Vladimira Inkića (22), studenta.
– Postoji dosta stvari bitnijih za svakodnevni ljudski život, ali ako neko treba da zaradi pare rušeći udžerice neka to i uradi i uzme novac. Mi građani se, u principu, ništa i ne pitamo – tvrdi on.
Za Mariju Šubašić(21), studentkinju, rušenje kućica iz centra grada nije rešenje. Ona smatra da bi one trebalo da budu renovirane, a ne zbrisane a lica zemlje.
Veljko Radosavljević (40) misli da o tome treba da odluči zakon.
– Sa stanovišta estetike trebalo bi da budu uklonjene, ali pre svega treba ispoštovati zakonske propise i norme koje uređuju tu oblast – zaključuje Radosavljević.
D. V. V.

Kraj straćara u srcu Vračara
Prvi dom, zgradu na uglu današnje Zorine i Svetog Save u centru Beograda, Mariji Popović je oduzela eksproprijacija. Kuću u koju je njena porodica prešla, u Dubljanskoj ulici, odnela je nacionalizacija. Potom se skrasila u udžerici u istoj vračarskoj ulici, nedaleko od Hrama svetog Save, gde živi već četiri decenije, ali će i nju verovatno morati da napusti za dve godine, kada porez na imovinu obuhvati i vrednost zemljišta koje njena potleušica zauzima. Poreska uprava će joj, ako se obistine poslednje najave, ispostaviti račun za ruševnu kućicu u kojoj obitava i, praktično, razrezati kaznu zato što nema velike zgrade koja bi se, prema urbanističkom planu, tu mogla napraviti samo kada bi ona i njene komšije s te parcele otišli. Naplatiće joj vrednost koju to zemljište ima za bogate građevinske preduzimače i nateraće je da prihvati ponudu prvog takvog koji se sledeći pojavi s naumom da otkupi i zbriše njenu kućicu i podigne veliki stambeno-poslovni kompleks.
Ovog puta nema komunista da je izbace na ulicu, ali će socijalno odgovorni kapitalisti da iskoriste zakon kako bi je prinudili da dom svojevoljno ostavi. Novac će pripasti gradskoj upravi, centar će preuzeti investitori, tajkuni i dobrostojeći, sirotinja ide na periferiju.
Mada, malo ko bi razumeo zašto bi ona žalila. Njena udžerica je, uz još tri slične i dugačku šupu, zavučena u unutrašnje, sa ulice nevidljivo dvorište visoke stambene zgrade. Iz njenog besprekorno održavanog suterena, kroz vrata nalik onima iza kojih se uglavnom nalaze ostave za alat, izbija se na usku, ispucalu betonsku stazu s čije jedne strane su zbijene oniske jednospratnice. Njihovi zidovi su ispresecani velikim raselinama, kao da su pravljeni od otpadaka betona, iščupanog iz losanđeleskih ulica posle nekog velikog zemljotresa. S druge strane puteljka je velika šupa, u čijem su delu sinovi jedne od ovdašnjih porodica svojevremeno napravili momačku sobu.
U njihovom domu, kao i u ostalima, mesta nema. Većina ne prelazi tridesetak kvadrata. Svi koji mogu da se unutra smeste spavaju u dnevnim sobama, zgurenim i prenatrpanim ličnim stvarima očeva i majki i sinova i snaha, dok su kuhinje ogoljene, s minimumom neophodnih aparata. U tu mrvicu prostora kroz pukotine probija vetar a kiša odjekuje kao da se gradonosni oblak istresa u kupatilu. Stanari su decenijama ulagali u potleušice, potrošili silne pare na tu bedu da bi u njima imali makar podnošljive uslove i uskoro će, zbog poreza, verovatno morati da odu. Ne bi zbog toga brinuli i tugovali, većina se pri odlasku ne bi ni osvrnula, da nisu upoznali srpske građevinare pa znaju da se mnogima od njih ne sme verovati.
– Saletalo nas je barem desetak investitora i predstavnika agencija za posredovanje. S najozbiljnijima smo bili blizu dogovora kada je on sve otkazao. Kaže: „Propao mi je dogovor sa investitorom oko podele kvadrata, ništa od posla”. Ostali su nešto merkali, pregledali planove i odustali kada su shvatili da zbog imovinsko-pravnih sporova nije lako povezati ovu malu parcelu s nekom od okolnih. Neće da rade ako im zarada nije ogromna. Dolazio je i jedan ministar građevine iz devedesetih godina, rekao: „Neću da radim ako mi nije zagarantovano barem pola miliona evra profita” i otišao – priča Aleksandar Đolović.
On i njegovi susedi nisu od onih vlasnika udžerica koji su ucenjivali investitore i tražili nemoguće sume ili ogromne stanove. Odavno su spremni da odu ali nijedan građevinac nije hteo da im za zemlju da nešto opipljivo – gotovinu ili sazidan stan. Nudili su im samo stanove u izgradnji a oni su već videli kako su se njihove komšije na takvim dogovorima opekle. Država hoće da povećanjem poreza oslobodi vredne lokacije za tržište koje još nije raščistila od prevaranata i hohštaplera.
– Naši zidovi nisu popucali zato što ih nismo pazili već zbog investitora koji na parceli pored nas nije obezbedio temeljnu jamu pa se zemlja otvorila. Drugog investitora, koji je uzeo plac nekoliko brojeva dalje od nas, strpali su u zatvor. Ljudi koji su se s njima pogodili ostali su i bez placa i bez obećanog stana na drugom mestu. Neki od njih su, pošto se zemlja vodi na njih, prijavljeni kao suinvestitori pa, pošto investitor nije plaćao dugove, sada je njima stigla obaveza da plate nekoliko miliona dinara nadoknade Direkciji za građevinsko zemljište – kaže Zoran Radivojević.
Kada porez skoči možda više neće imati mnogo vremena da biraju solidnog investitora. Ostatak ulice je u poslednjih desetak godina dobrim delom ionako već pretvoren u nizove stambenih i poslovnih zgrada. Grupice udžerica su ostale na nekoliko brojeva u Dubljanskoj, možda tridesetak građevina i sedamdesetak ljudi. Da je plac na kojem su „Politikini” sagovornici nešto veći, da ne mora biti deparcelisan i spojen s većim komadom zemlje, porodice Popović, Đolović i Radivojević bi do sada već bile raseljene. Ali, investitori su, kažu oni, prvo radili tamo gde je profit 50 odsto, pa 30 odsto i tek sada će i njihov posed doći na red. Sem ako se parcela zaista ne pokaže nespojivom sa većim placevima iz okolina pa zainteresovanih investitora ne bude. Ali,ljudima iz udžericaće svejedno stizati računi za neizdrživ porez.
Nema u tom procesu, uviđaju i oni, ničega čudnog. Odeljivanje ubogih od dobrostojećih i bogatih unutar grada je neizbežno, nema metropole u kojoj sirotinja nastanjuje najatraktivnije lokacije. Beograd mora da se reši naselja u kojima naspram manjih vila štrče straćare, mada bi bilo uputno da neko u urbanističkim pravilima propiše estetske standarde i za izgled novosagrađenih višespratnica. Ali, sagovornici „Politike” bi voleli da ostanu na Vračaru, gde su već ceo život a neki su tu i rođeni. Marija Popović, pošteno govoreći, najradije ne bi odlazila iz svog dvorišta.
Nije jedina jer neće se sa ovim problemom suočiti samo oni iz centra grada. Stana Mihailović iz Kosmajske ulice u beogradskom naselju Cerak godinama odbija investitore koji u zamenu za njenu kuću hoće da joj daju stan u zgradi koju bi tu sazidali. Međutim, ona ne želi da se odrekne svoje bašte, svog mira, svog gazdinstva. Čim uđe u stan, ona je samo jedna soba u zajedničkoj kući, što njene šezdesetogodišnje navike i starovremenski stil života, kao i etika koja s njim ide, ne mogu da prihvate. Kada dođu poreznici je neće pitati da li se pomirila ili ne.
V. Vukasović

Prilika za tajkune


Selidba sirotinje iz centra grada
Oporezivanje imovine po tržišnoj vrednosti i uvođenje poreza na građevinsko zemljište ubrzaće sigurno ekonomski rast i sprečiti dosadašnje spekulacije ovim najznačajnijim gradskim resursom. Ali ova fiskalna mera bi mogla da otera sirotinju sa skupih gradskih lokacija i utre put najbogatijima da brže i jeftinije pokupuju zemljište.
Lokalne samouprave su i do sada imale mogućnost da kroz naplatu naknade za korišćenje građevinskog zemljišta dođu do prihoda koji nisu bili veliki. Zvala se ona naknada na vazduh ili taksa za arčenje državnog resursa, privatizacijom zemljišta biće ukinuta i od 2011. integrisana u porez na imovinu.
Ali, po mnogo višoj ceni.
Đorđe Mojović, programski direktor nevladine organizacije „Program za urbani razvoj”, kaže da država na ovaj način prvi put uvodi jaku meru upravljanja i naplate onoga što jeste gradska renta. Lokalne samouprave će dobiti nove prihode koje će raspoređivati prema svojim potrebama.
– Porez na zemljište drastično ubrzava ekonomski rast. Prihod će ubuduće ubirati gradovi, a ne spekulanti zemljištem. To otvara prostor investitorima da brže dođu do lokacija – kaže Mojović.
(/slika2)Nije tajna da su vlasnici udžerica na atraktivnim lokacijama ucenjivali investitore, precenjujući svoje kućerke i tražeći za njih čitavo bogatstvo. Graditelji bi tu paprenu cenu kasnije uzidali u vrednost kvadratnog metra stana. Kada se podvuče crta ispadalo je da zemljište učestvuje sa 40 do 50 odsto u ceni budućeg kvadrata.
Amerika je to rešila ovako: ako vlasnici žele da zadrže udžericu na Petoj aveniji, a na tom mestu je predviđena gradnja solitera, taj luksuz sebi mogu da priušte jedino ako imaju debeo novčanik. Gradu Njujorku dužni su da redovno plaćaju naknadu za svaki kvadrat koji je tu planiran. O takvom modelu oporezivanja se razmišlja i u Srbiji.
Međutim, potpuno je jasno da to neće ići lako. Siniša Nikolić, bivši direktor Direkcije za građevinsko zemljište Beograda, upozorava da bi nerešeni imovinski odnosi mogli da budu glavna prepreka za novu naplatu poreza.
– Beogradske oštine su pune tzv. partaja, trošnih kuća s jednom sobom i česmom ispred. One opstaju zato što niko pa ni poreski organi ne mogu da utvrde ko plaća porez. Ponekad se objekti vode na umrle ili 15 ljudi polaže pravo vlasništva – objašnjava Nikolić.
Tamo gde su imovinski odnosi čisti vlasnici koji ne budu mogli da plate visoke poreze najverovatnije će biti primorani da ustupe placeve investitorima, ali će i smanjiti dosadašnje apetite. U tom procepu, kada vlasnici placeva ne mogu da plaćaju poreze, a država prestaje da bude monopolista nad građevinskim zemljištem, postavlja se pitanje da li će njeno mesto zauzeti privatni igrači. Jer, Ustavom je propisano postojanje javnog, privatnog i zadružnog vlasništva i stavljanje u promet građevinskog zemljišta, što je sprovedeno novim Zakonom o planiranju i izgradnji.
– Teško je očekivati da u ovim kriznim vremenima neko objedini velike komade zemljišta u samom gradu. Dok na njegovom obodu i danas postoje vlasnici koji u posedu imaju 100 i više hektara zemljišta – kaže Nikolić.
Mahmud Bušatlija, konsultant za investicije, smatra međutim da novi monopolisti ulaze na mala vrata i u centar grada.
– Novi Zakon o planiranju i izgradnji koji je propisao ukidanje naknade za korišćenje građevinskog zemljišta, ali i konverziju prava korišćenja u pravo svojine, tajkunima najviše ide na ruku. Ne sumnjam da će oni pokupovati atraktivne placeve i u urbanim sredinama, ali i čitava sela – tvrdi Bušatlija.
Ne treba očekivati da gradovi propišu minimalne cene zemljišta, kako bi se zaštitili od eventualne kartelizacije, kaže Nikolić, već prepustiti da to reguliše tržište. S tim se slaže i Bušatlija.
– Ne može država da administrira na tržištu. Jer to bi značilo da ona ukida tržište i određuje vlasnicima cenu po kojoj će prodavati svoju imovinu. Postavlja se takođe pitanje ko bi tehnički to određivao. Moguće je uvesti kategorizaciju, kao što je slučaj s poljoprivrednim zemljištem, ali ne i propisivati minimalne i maksimalne iznose po kojima bi se zemljište vrednovalo. Na Vračaru se na primer cene razlikuju od parcele do parcele – objašnjava Bušatlija.
Budući da nije ukinut institut davanja zemljišta u zakup gradovi će i dalje svoje parcele moći da rentiraju kao i dosad. Takva praksa se primenjeuje i u evropskim gradovima.
Marijana Avakumović – Daliborka Mučibabić
-------------------------------------------------------------------------------------
Ukratko

. Blokovi neće biti preko Save čim ih preselimo na Čuburu.

. Ne dam moju udžericu i bašticu na Dedinju. Nek mi tajkuni zavide.

. Kad su veliki rančeri terali male sa imanja, to se zvalo Divlji zapad. Sad se to zove poreska politika.

. Kad Beograd postane Novi Beograd, Novi Beograd će već biti stari.

. Kad bismo srušili Manakovu kuću, „Znak pitanja” i Konak kneginje Ljubice, kakav bi to šoping mol bio.

. Treba srušiti svaku kućicu koja nema bazen sa đakuzijem, golf igralište i parking plac.
Dragutin Minić Karlo

Brisel ljut na Grčku
Od našeg dopisnika
Atina, 13. novembra – Grčka je najozbiljnije upozorena zbog deficita u budžetu od preko 12 odsto,što je četiri puta veći od dozvoljenog evropskog standarda.Iako je birao reči,evropski komesar za ekonomiku Hoakin Almunja je, među trinaest zemalja sa spiska, Grčkoj uputio najoštriju kritiku i podvukao da Atina ne preduzima nikakve efektivne mere da se izvuče iz najozbiljnije ekonomske krize u koju je upala.
Poruka Brisela svima onima koji su narušili pravila (među njima su i Francuska, Britanija i Irska),a kojima je produžen rok za postepeno smanjivanje deficita jeste da, nezavisno od krize, zemlje moraju same da se snađu i smanje zahteve za kreditiranjem. Nejasno je kako će se ovo odraziti na grčki slučaj jer će seu Briselu odluka o eventualnoj izmeni grafikona i produžavanju rokova za vraćanje deficita u normalu donositi tek u februaru. Atina računa na odlaganje jer je, bez obzira na sve mere koje nova Papandreuova vlada pokušava da preduzme,jasno da je nemoguće izvući se iz problema, dugova, nezaposlenosti, pada proizvodnje, opšteg pogoršanja ekonomske situacije. Primera radi, zvanično je nezaposlenost porasla na deset procenata, ali to nije kraj jer je brojljudi bez posla kojim se barata u ovdašnjoj štampi 217.000... Desetine hiljada onih koji su radili skraćeno, na određeno vreme i koji će sada biti otpuštani... Grčki izvoz je opao za 22,8 odsto u odnosu na prošlu godinu,gubici u turizmu su približno isti, aktivnost u sferi građevinarstva gde je bilo angažovano najviše radne snage opala je za 40,6 procenata.
Grčki javni deficit je postao problem cele evrozone jer se mesecima baratalo pogrešnim, lažnim pokazateljima, rekao je Almunja i podvukao da je u interesu svih neophodna suštinska institucionalna reforma. „Ekonomski pokazatelji sa kojima je Grčka izašla pred EU bili su potpuno netačni. Baratalo se mnogo manjim brojevima da bi se na kraju ispostavilo da je deficit budžeta preko 12 procenata, što je najozbiljniji udarac za celu evrozonu”, rekao je Almunja.S druge strane, jasno je da je to i svojevrstan udarac opštem imidžu Grčke u EU, kredibilitetu podataka koji iz nje dolaze.
Objašnjenje nove vlade, koja je kormilo preuzela pre nešto više od mesec dana, jeste da su podaci o pravom stanju ekonomije skupljani od različitih, nezavisnih organizacija i da se otuda pojavila razlika koja je šokirala EU.Naravno, ovakav odgovor i objašnjenje malo koga mogu da zadovolje, naročito ne EU koja je već jednom, 2004. godine, otvorila svoju prvu istragu i proveru grčkih podataka o stanju ekonomije i deficitu... Naime, i tada su pokazatelji bili netačni, ali se kasnije ispostavilo da su na nepodudarnost i broj od 7,5 odsto deficita u budžetu, kada je u EU bilo dozvoljeno triodsto, uticali neplanirani troškovi koje je za zemlju predstavljalo organizovanje olimpijade.
Pokušaji novog grčkog ministra ekonomije Jorgosa Papakonstantinua da ubedi EU da će biti sprovedene radikalne mere – primljeni su sa dosta rezerve i, posle svega što se desilo, sa dosta neverice. Grčka, kako je rekao, namerava da u 2010. godini deficit budžeta snizi do 9,4 odsto. Planirani prilivi su 53,6 milijardi evra, rashodi 70,4 milijardi. Vlada očekuje da će dohodak porasti za devet posto bez obzira na krizu. Budžetom za 2010. godinu predviđeno je izdvajanje od dve milijarde dopunskih sredstava za obrazovanje, zdravstvo i pomoć siromašnim slojevima stanovništva.Vlada očekuje da će jednu ipo milijardu „namaći” od oporezivanja uspešnih kompanija, ali i poreza koje će uvesti crkvi koja ima ogromnu nepokretnu imovinu i koja je do sada uvek ostajala van oporezivanja. Takođe, znatna sredstva uštedeće se i u oružanim snagama – čitavih 700 miliona evra. U 2010. godini rashodi za naoružavanje biće smanjeni na 2,72 milijarde evra, u 2011. biće ograničeni na 350 miliona evra, u 2012. na 85 miliona.
Iako se reč recesija u ovdašnjoj javnosti vešto izbegava, jasno je da se Grčka suočila sa krajnje ozbiljnom ekonomskom situacijom za koju još uvek nije moguće videti kako će biti rešena. Nova vlada čini ono što je u njenoj moći, ali je jasno da je u kasi malo ostalo i da je sve manje rezervi za kojima može da se potegne. U isto vreme, EU nema previše vremena, strpljenja, ali, kako poručuje, ni – poverenja!
Jasmina Pavlović-Stamenić
------------------------------------------------------------------
Zabrinutost zbog porasta broja obolelih
Od našeg dopisnika
Atina, 14. novembra – Grčka je ozbiljno zabrinuta zbog svakodnevnog porasta broja obolelih od novog gripa.Na dramatičnost situacije,kako saopštavaju ovdašnji zvaničnici, upućuje činjenica da je za nedelju dana registrovano nova 332 slučaja.
U Grčkoj je, inače, od početka epidemije obolelo 3.189 ljudi.Međutim, poslednjih dana povećava se broj obolelih među mlađom populacijom od 15 do 24 godina, što je poseban znak za uzbunu.
Vakcinacija stanovništva po strogo podeljenim kategorijama počela je od 1. novembra i, kako kažu, vakcine ima.Međutim, veliki je broj građana koji odbijaju da se vakcinišu, što stvara dodatni problem. Svakodnevni apeli putem sredstava informisanja malo utiču na ubeđenje Grka da je vakcina opasna i da je bolje lečiti se starim, dobro poznati metodama podizanja opšteg imuniteta.

Američke rerne na sunce iz Milanovca
Od našeg stalnog dopisnika
Vašington, novembra – Rerna u kojoj može da se ispeče toliko da zadovolji apetit šestoro ljudi, u kojoj će meso i ono što ide uz njega biti sočno kao u tradicionalnom saču, da pri tom ne potroši ni dinar struje ili gasa, ne zagađuje okolinu, a da je pri tom proizvedena u Srbiji.
Tako bi trebalo da bude ako se obistine planovi Boa Draževića, američkog preduzetnika našeg porekla, koji je još pre 25. naučio osnovnu lekciju biznisa na zapadu: nema uspeha bez znanja, dobre ideje i – rizika.
U ovom slučaju, on je odabrao aktuelni proizvod, solarnu pećnicu i, na preporuku upućenih, predložio zajednički poduhvat kompaniji „Metalac” iz Gornjeg Milanovca. Još prošlog leta potpisan je okvirni ugovor, nakon čega su u toku dva glavna pripremna posla: osvajanje tehnologije i ispitivanje tržišta.
Na jarkom suncu se oduvek mogla zagrejati voda, ali da bi se uz pomoć svetlosti ispeklo meso ili krompir potrebna je solidna doza tehnologije. Bo Dražević je od jednog američkog izumitelja otkupio patent koji, po stručnim ocenama, ispunjava sve zahteve efikasnog uređaja, a sada se razrađuju poslovne strane celog poduhvata.
Treba li, međutim, danas nekome rerna na sunce, koja će koštati 300-400 dolara, kad su sveprisutne one na struju ili gas, a uz to su i jeftinije?
Treba, glasi odgovor. Od oko šest milijardi ljudi na planeti, samo dve milijarde u svakom momentu uživa blagodeti električne energije, dve milijarde je ima povremeno, a preostale dve joj još nemaju pristup.
Osim toga, solarna pećnica, koja nije zamena za klasične ali jeste za mnoge prilike praktična alternativa, dobrodošla bi kamperima, vikendašima i seoskim domaćinstvima. Da se ne pominju delovi sveta gde se, zarad vatre, još uveliko krče preostale šume ili se koristi ono što se jedino ima: osušena balega domaćih životinja.
Prema tehničkim specifikacijama, ekološka rerna koja bi trebalo da se proizvodi u „Metalcu” postiže temperaturu do 200 stepeni, pod uslovom da ima dovoljno svetlosti. Nije pri tom bitno da li se koristi leti ili zimi. Postoje dva modela –za ličnu i komercijalnu upotrebu.
Firma Boa Draževića, GTC (Opšta trgovinska korporacija), dosad se bavila samo međunarodnom trgovinom, a ovo je prvi pokušaj da se pređe u sektor proizvodnje. „Želeo bih da se u Srbiji pravi nešto što će koristiti ceo svet”, rekao nam je u nedavnom razgovoru koji smo vodili u Vašingtonu. Sedište GTC-a je inače u Milvokiju, država Viskonsin.
Prema njegovim rečima, svi detalji posla s „Metalcem” biće razrađeni kada oba partnera sagledaju njegove celokupne potencijale. Dražević se nada da će to biti uskoro.
M. Mišić

Venecija umirući grad
VENECIJA – Stanovnici Venecije nameravaju da organizuju simboličnu sahranu, kako bi skrenuli pažnju javnosti na dramatičan pad populacije u tom gradu, kojem, kako tvrde, preti izumiranje, prenosi britanska štampa.
Prema procenama na osnovu statistika vođenih poslednjih decenija, moglo bi da se dogodi da za 20 godina u Veneciji ne ostane nijedan rođeni Venecijanac, s obzirom na to da je 50-ih godina taj grad imao oko 180.000 stanovnika koji su u njemu rođeni, dok ih je danas oko 60.000. Kako ocenjuju stručnjaci, na ovakav razvoj situacije najviše je uticao sve veći priliv turista, zbog čega su cene i hrane i nekretnina porasle, pa mnogi Venecijanci traže jeftinije mesto za život.
Gradske vlasti uvele su nedavno nove mere, s ciljem da turiste primoraju da poštuju kulturu Venecije.
Britanski listovi „Indipendent” i „Tajms” prenose i da će simbolična sahrana biti organizovana u isto vreme kada u Veneciju dolazi grupa američkih naučnika koji će uzeti uzorke DNK od Venecijanaca, kako bi utvrdili njihovo tačno poreklo, za koje se veruje da potiče iz istočne Evrope.

Vatikan podržava evrointegracije Srbije
RIM – Predsednik Srbije Boris Tadić izjavio je danas, nakon susreta sa poglavarom Rimokatoličke crkve papom Benediktom XVI, da je dobio podršku Vatikana za evrointegracije Srbije, kao i podršku Svete stolice za integritet i suverenitet Srbije na Kosovu i Metohiji.
Tadić je, obraćajući se srpskim novinarima, posle sastanka u Vatikanu, rekao da je sa Benediktom XVI došao do zajedničkog zaključka da je agenda 2014, koju su predložili grčki i italijanski premijer Jorgos Papandreu i Silvio Berluskoni, realističan plan i da na taj način, simbolički, Grčka i Italija, kao predstavnici istočnog i zapadnog hrišćanstva, mogu biti od velike koristi za integraciju čitavog Balkana u Evropsku uniju.
Tadić je izrazio zahvalnost papi na principijelnim pozicijama Vatikana, ukazavši na značaj Kosova kao izvorišta srpske državnosti i kulture.
„To je prostor na kome je izgrađen hrišćanski identitet našeg naroda, a politička saradnja Srbije i Vatikana je od izuzetne važnosti zbog velikog uticaja Vatikana na međunarodnu politiku”, istakao je Tadić.
Sveta stolica nije priznala jednostrano proglašenu nezavisnot Kosova.
Predsednik Srbije je ukazao i da je susret sa papom Benediktom XVI veoma važan i zbog ekumenskog dijaloga među crkvama, podsetivši da se 2013. godine obeležava godišnjica Milanskog edikta i da Srbija želi da učestvuje u toj međunarodnoj proslavi.
Govoreći o mogućoj poseti pape Srbiji, Tadić je rekao da, što se tiče države Srbije, taj poziv ostaje otvoren i da se sa papom Benediktom XVI saglasio da bi vreme obeležavanja Milanskog edikta, 2013. godine, bilo idealno vreme za tu posetu.
Tadić i papa razgovarali su oko 30 minuta u četiri oka, bez prisustva prevodioca i na engleskom jeziku.
Susretom sa Benediktom XVI, Tadić je završio trodnevnu radnu posetu Italiji, tokom koje je razgovarao s najvišim italijanskim zvaničnicima, predsednikom Đorđom Napolitanom i premijerom Silvijem Berluskonijem, i predvodio državnu delegaciju na samitu vlada Italije i Srbije.

Uhapšena krimi grupa i lažni funkcioner
BEOGRAD – Ministar unutrašnjih poslova Ivica Dačić izjavio je danas da je policija uhapsila četiri osobe organizovane kriminalne grupe koja se bavila prevarama, na čijem je čelu Todor Puletić, koji se lažno predstavljao kao visoki funkcioner Vlade Srbije.
„Policija je uhapsila organizovanu kriminalnu grupu koja se bavila prevarama. Na čelu te grupe je bio Todor Puletić koji se lažno predstavljao kao visoki funkcioner Vlade Srbije, pomoćnik ministra unutrašnjih poslova, kao i savetnik i visoki funkcioner u kabinetu predsednika Republike i koji je izvršio više krivičnih dela prevare u periodu od januara 2004. do oktobra 2009. godine”, rekao je Dačić Tanjugu.
Dačić je istakao da je ta grupa, dovodeći u zabludu više pravnih i fizičkih lica na teritoriji Srbije i inostranstva, ostvarila protivpravnu imovinsku korist u iznosu od preko 4,5 miliona evra.
On je precizirao da je u toj akciji, koju je policija izvela u saradnji sa Specijalnim tužilaštvom za borbu protiv organizovanog kriminala, do sada uhapšeno četiri osobe i najavio nastavak te policijske akcije.
Ministar policije je naglasio da je to prvi put da se krivično delo prevare tretira na takav način i da postoji organizovana kriminalna grupa koja se tim bavila.
Dačić je pozvao sve građane koji su, kako je kazao, imali prilike da se suoče sa ovakvom organizovanom kriminalnom grupom ili se suočavaju sa drugima koji se predstavljaju i govore u ime najviših državnih organa da to odmah prijave MUP-u i drugim državnim organima.
„Državna politika u ovom slučaju je potpuno jasna, da vodimo beskompromisnu borbu protiv kriminala i korupcije i da niko ne može govoriti ni u čije ime, niti sprovoditi bilo kakva krivična dela”, poručio je ministar policije.
------------------------------------------------------------------
Izručeno petoro stranaca na osnovu poternice Interpola
MUP Srbije saopštio je danas da je policija lišila slobode petoricu stranih državljanina na osnovu Interpolove poternice, zbog više krivičnih dela.
Policija je na osnovu raspisanih Interpolovih poternica uhapsila Vesu Kornjaču (1962) iz Čajniča, na osnovu naredbe Interpola Sarajevo zbog krivičnog dela pokušaja ubistva i iznude i Hizeira Hadžovića (1962), državljanina Bosne i Hercegovine, za kojim je poternicu raspisao Interpol Visbaden (Nemačka) zbog krivičnog dela teško razbojništvo.
Lišen je slobode i Senad Husić (1981), na osnovu poternice Interpola Bern, zbog kršenja zakona o narkoticima, prikrivanja ukradene robe i utaje Krivičnog zakona Švajcarske.
Slovenačka policija je izručila Srbiji Dragana Đalića (1975), državljanina Bosne i Hercegovine, koji se potražuje po naredbi Okružnog suda u Zaječaru radi dovršenja krivičnog postupka zbog krivičnog dela teške telesne povrede.
Takođe, slovenačka policija je Srbiji izručila i Danijela Andora (1982), rumunskog državljanina, za kojim je Interpol Beograd raspisao poternicu radi dovršenja krivičnog postupka koji se protiv njega vodi zbog razbojništva, navedeno je u saopštenju.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Otvarena liniju Budimpešta – Beograd
BEOGRAD – Mađarska aviokompanija „Malev” će 14. decembra otvoriti liniju Budimpešta - Beograd, saopštilo je Javno preduzeće aerodrom „Nikola Tesla”.
Avioni iz Budimpešte će svakodnevno sletati na aerodrom „Nikola Tesla” u Beogradu u 14.10, a za Budimpeštu će ići svakog dana od 14.45.
Aerodrom „Nikola Tesla” će u ime aviokompanije „Maleva” prodavati karte i obavljati ostale šalterske usluge, navedeno je u saopštenju beogradskog aerodroma.
Saobraćaj će se obavljati avionom Bombardier Q-400 koji ima 72 sedišta.
Reč je o najmodernijem i najbržem turbo-elisnom avionu na svetu.

Čaves savetuje narodu da smrša
KARAKAS – Predsednik Venecuele Ugo Čaves ocenio je da u toj zemlji ima „mnogo gojaznih” i savetovao im da počnu da vežbaju i zdravo se hrane kako bi smršali.
„Ne kažem debele žene zato što one nikad nisu debele”, dodao je 55-godišnji Čaves. „Žene su ponekad malo više popunjene”.
Čaves je u televizijskom obraćanju u petak ispričao da je smršao devet kilograma zahvaljujući fizičkim vežbama i zdravoj ishrani ali je priznao da bi bilo dobro kad bi izgubio još koji kilogram.
„Raditi vežbe za trbušne mišiće. Dobro jesti. Treba naučiti pravilno jesti”, rekao je predsednik Venecuele i narodu savetovao da jede testeninu od pirinča umesto od pšeničnog brašna i da pije mleko od soje.
Čaves je naveo da su mu dijeta i vežbe pomogle da ojača i učinile ga spremnim da nastavi „upravljanje 'bolivarskom revolucijom'” - kako je nazvao svoj politički pokret inspirisan socijalizmom.

Otvaranje Cepotine za deset dana
NIŠ – Komandant Kopnene vojske (KoV) Vojske Srbije (VS) general potpukovnik Ljubiša Diković najavio je danas da će vojna baza Cepotina kod Bujanovca biti otvorena 23. novembra.
„Posedanje vojnog kompleksa Cepotina planirano je za 23. novembar i očekujemo da otvaranju prisustvuju najviši državni organi”, rekao je Diković u intervjuu agenciji Beta.
Diković je kazao da baza Cepotina koja će biti najveća i najmodernija vojna baza u regionu, za KoV predstavlja veliki pomak u stvaranju optimalnih uslova za život i rad vojnika i starešina.
„Uslovi koje pruža baza Cepotina našim vojnicima i starešinama su u rangu uslova koje imaju najsavremenije armije sveta. To su uslovi koji obezbeđuju apsolutno sve za vrhunsku organizaciju života i rada i bitan su preduslov za kvalitetnu realizaciju zadataka”, rekao je komandant Kopnene vojske Vojske Srbije čije je sedište u Nišu.
Diković je rekao da će baza kod Bujanovca imati namenu i za obučavanje vojnika za mirovne operacije i za obuku pripadnika stranih oružanih snaga.
„Dolaziće tu i druge jedinice da se obučavaju, doći će i strani inspektori da obučavaju naše snage posebno one jedinice koje smo mi deklarisali kao potencijalne snage za mirovne opracije”, rekao je Diković.
Komandant Kopnene vojske je kazao da se pripandici tog vida vojske pripremaju za učešće u mirovnim operacijama.
„Dobili smo konkretne zadatke od Generalštaba i KoV je nosilac pripreme deklarisanih jedinica za učešće u mirovnim operacijama. Jasno su određene koje će jedinice učestvovati u mirovnim operacijama u prvom periodu i mi smo te jedinice organizacijski zaokružili i odredili smo ljudstvo”, rekao je Diković.
On je objasnio da se za učešće u mirovnim operacijama pripremaju jedna pešadijska motorizovana četa, vod vojne policije i vod atomsko biloške i hemijske odbrane.
Diković je ocenio da je stanje bezbednosti u Kopnenoj zoni bezbednosti duž administrativne linije sa Kosovom i Metohijom, stabilno i da Kopnena vojska ima odličnu saradnju sa pripadnicima MUP-a kao i sa pripadnicima KFOR-a. Komandant Kopnene vojske je rekao da je u toku ove godine dosta urađeno na profesionalizaciji vojske i da je od početka godine u KoV primljeno oko 1100 ljudi koji su prošli kroz selekciju i obuku i uključeni su u jedinice vojske gde nastavljaju dalju obuku.
„Vrlo su nam motivisani kandidati za prijem u prfosionalne vojnike. Veliki broj njih nije mogao da bude primljen ali mi nastavljamo i dalje sa procesom profesionalizacije”, rekao je general Diković.

Jesen pogoduje bolesti
Reumatoidni artritis (RA) jestehronično zapaljensko reumatsko oboljenje koje pre svega zahvata zglobove ali neretko i unutrašnje organe, nervni sistem i kožu. Spada u grupu sistemskih bolesti vezivnog tkiva. Uzrok RA je još uvek nepoznat, a smatra se da leži u kombinaciji infekcije i urođene podložnosti bolesti. Više od 20 miliona ljudi širom sveta pati od ove bolesti, što je čini jednom od najčešćih autoimunih bolesti. Prema do sada urađenim studijama, procenjuje se da u Srbiji od RA boluje oko 30.000 ljudi. Jesen je doba kada oboleli imaju pojačane tegobe,što je i povod za razgovor sa prim. dr Mirjanom Lapčević, predsednicom Udruženja obolelih od artritisa. Ona kaže da sam bolesnik može da prepozna svoju bolest tako što, osim bola u sitnim zglobovima šaka ili stopala, jutarnje ukočenosti, bola u šaci prilikom rukovanja ili brzog zamaranja, ima i otok i crvenilo tih malih zglobova.
A na pitanje kome u tom slučaju pacijent treba da se obrati odgovara:
– Svom lekaru opšte prakse koji će ga uputiti da obavi potrebne laboratorijske analize,a ako se u njima vidi ubrzana sedimentacija, blaga anemija,povišen nivo fibrinogena, CRP-a i transaminaza (SGOT I SGPT), treba što pre da ga pošaljereumatologu koji će postaviti konačnu dijagnozu.
Kada se radi o ovoj hroničnoj bolesti,i za nju važi pravilo da u rizične grupe spadaju oni koji u porodici imaju neke od autoimunih bolesti (RA ili druge sistemskebolesti vezivnog tkiva, autoimune bolesti štitaste žlezde, dijabetes…). Ali, tu su i rizični faktori na koje ipak možemo da utičemo. Govoreći o tome,doktorka Lapčević naglašava da su to: nepravilna ishrana bogata mesom i mastima a siromašna voćem i povrćem, aposebno ističe fizičku neaktivnost, hroničnu izloženost stresu, pušenje, neodmereno konzumiranje alkohola…
–Žene obolevaju tri puta češće nego muškarci,a bolest, po pravilu, nastupa između četvrte i šeste decenije –kaže naša sagovornica.
Govoreći o lečenju,doktorka Lapčević objašnjava:
–Cilj lečenja RA je da se zaustavi aktivnost bolesti, bolesnicima omogući što komforniji život, uz maksimalno smanjenje bola, stepena deformiteta zglobova, odnosno sprečavanje ili smanjenje stepena invaliditeta i,naravno,pun životni vek. Lekovi koji mogu da menjaju tok bolesti imaju ogroman značaj jer,osim što ublažavaju simptome, mogu znatno da promene i sam njen tok,odnosno da uspore progresiju zglobnih promena. Pošto je sasvim jasno da zglobne promene nastaju već rano u početku bolesti, danas insistiramo na ranoj i agresivnoj terapiji. Zajedničko za sve obolele od RA je da zahtevaju aktivno lečenje koje treba započeti u što kraćem roku, jer je vreme najveći neprijatelj zdravlja zglobova zahvaćenih reumatoidnim artritisom.
Smatra se da je oštećenje koje on izaziva nepovratno, što znači da svi bolesnici zahtevaju hitno i efikasno lečenje da bi se zaustavilo ili usporilo napredovanje bolesti.
Vlažno vreme i vetar pogoduju ovoj bolesti čiji je uzrok još uvek nepoznat, a veruje se da leži u kombinaciji infekcije i urođene podložnosti bolesti koja u našoj zemlji pogađa skoro svakog stotog odraslog stanovnika. Zbog toga se i kod nas velika pažnja poklanja istraživanjima na ovom polju savremene medicine, tako da su naši lekari dobro edukovani a našim pacijentima su dostupne najnovije generacije lekova, pre svega onih iz grupe bioloških, nastalih razumevanjem procesa koji se dešavaju u samoj bolesti. Ali, ne samo to. Dr Mirjana Lapčević podseća da su na nedavnom obeležavanju Svetskog dana borbe protiv artritisa predstavljena najnovija rešenja pomagala izrađena u saradnji sa Beogradskom nedeljom dizajna i kompanijom „Roš”.
–Ta savremena rešenja kreirali su naši domaći dizajneri zajedno sa obolelima. Plod našeg zajedničkog rada su idejna rešenja za pomagala koja mogu olakšati funkcionisanje i poboljšati kvalitet života obolelima od RA sa već izraženim deformitetima i invaliditetom. Izdvojila bih univerzalni otvarač pe-ve-ceboca, pomoćno sredstvo za otključavanje, koji su članovi ORS-a glasanjem i ubedljivom većinom ocenili najkorisnijim, pomoćno sredstvo za otključavanje, multifunkcionalni štap, univerzalnu dršku. Svi ovi pronalasci utiču na kvalitet života obolelih jer ne treba zaboraviti da od 30.000 ljudi koji se svakodnevno bude s bolovima i osećajem ukočenosti, svakog četvrtog očekuje sigurno težak oblik koji brzo napreduje a svakog drugog umerena forma bolesti koja se može razlikovati po intenzitetu zapaljenja i brzini napredovanja. Zdravi ljudi možda i ne shvataju koliko su jednostavne radnje,kao što je otvaranje flaše, obolelimaod reumatoidnog artritisa nedostupne i zato je važno podsticati ovakve projekte – zaključuje sagovornica „Politike”.
Dušica Pavićević
-----------------------------------------------------------
Posle samo godinu dana, jedan od deset bolesnika više nije u stanju da radi, a posle dve godine rane destruktivne promene mogu da se vide na zglobovima mnogih bolesnika.
Posle pet godina polovina svih bolesnika je ozbiljno onesposobljena. Naravno, ovo za sobom povlači i ozbiljne društvene posledice koje su merene u veoma razvijenim zemljama.
Samo u Velikoj Britaniji ekonomska cena ove bolesti procenjena je na 1,5 milijardi evra godišnje.

Ne predajem se ni u finišu života
VIŠE OD SPORTA
Kad se pomene trčanje uvek se pomisli na čuvenog atletičara Franju Mihalića. A kad je reč o ovom čoveku sve predrasude o broju njegovih godina i životnoj snazi padaju u vodu. On je i sad, svaki dan, na atletskoj stazi u svom Partizanu. A tu su, sa njim, svi na „ti”. Franjo im je trkački „guru”, duhovni učitelj, u pravom smislu ove reči.
Rođen je 9. marta 1920. godine u selu Ludina, pored Kutine, u Hrvatskoj, a i sad je, od svojih dvadeset šest rekorda, vlasnik jednog. To je trka na dvadeset pet kilometara na atletskoj stazi. I to nije sve. Kao veteran je prvak Balkana u brzom hodanju na pet kilometara!
Učestvovao je 1075 puta na zvaničnim takmičenjima. Najveći uspeh ostvario je 1956. godine na Olimpijadi u Melburnu kad je u maratonu (42,195 kilometra) za 2 časa i 26 minuta stigao do srebrne medalje.
Iz braka sa Ružicom, koja od razvoda živi na Pagu, ima sina Vladimira (46), koji je ostao uz oca, i unuka Marka (20) studenta.
U palatu „Politike” došao je pešice od stadiona Partizana!
Kako ste?
Do ovog časa dobro, a šta će biti, ne zna se. Više ne trčim. Žulja me operisano koleno pri skokovima, ali pri hodanju ga ne osetim, pa svaki dan, brzim hodom, prepešačim desetak kilometara.
Gde živite?
Ja sam u naselju Mirijevo, a sin je u Novom Beogradu. Nemam više nikoga od braće i sestara. Bio sam deseto dete od nas dvanaestoro. Naš otac Josip je bio krojač, a majka Veronika domaćica. Imali smo kuću na periferiji Zagreba, na obali Save.
Koje škole su bile vaše?
Posle osnovne otišao sam na grafičarski zanat. Zaposlio sam se u štampariji „Vjesnika”. Bio sam majstor na rotaciji dva lista: „Vjesnika u sredu” i „Sportskih novosti”. Sećam se iz tog vremena dvojice novinara: Vilka Luncera i Zvoneta Mornara.
Kad ste ušli u sport?
Već od desete godine bio sam, kao ozbiljan takmičar, na biciklu ili na fudbalskom terenu. Biciklista u timu Olimpa, a fudbaler u Grafičaru. A posle nekoliko težih padova sa bicikla priključio sam se atletičarima u ekipi zagrebačke Konkordije. U vreme kad sam bio fudbaler upoznao sam Stjepana Bobeka (87) koji je igrao za ekipu Ličanina, a posle toga za Partizan.
A kad ste se potpuno predali atletici?
Dogodilo se to 1947. godine. Bio sam vojnik u Subotici. Tada sam na vojnom takmičenju, u trci na tri kilometra, ne samo bio pobednik već sam, ispred drugoplasiranog, stigao na cilj sa prednošću od jednog kilometra! Posle toga me u Beograd, u Partizan, doveo čuveni atletski stručnjak Artur Takač.
Koji su vaši najveći uspesi?
Pre svih osvajanje srebrne olimpijske medalje u Melburnu. Ali, bio sam pobednik prvog svetskog krosa u Parizu (1953), pa pobednik maratona i rekorder staze u Atini, a zatim Tokiju, Bostonu, Moskvi, Londonu, Đenovi (četiri puta), Sao Paolu (dva puta), Milanu (tri puta)...
Kako ste stigli do medalje u Melburnu?
Start maratonaca na svim takmičenjima, a posebno na olimpijskim igrama, je, obično, pre podne, poslednjeg takmičarskog dana. Ali, ovoga puta se to, zbog engleske kraljice Elizabete, koja je u Melburnu zatvarala Igre, dogodilo, u najveće nevreme za trkače, od 13,30 časova, pri temperaturi od 42 stepena!
Kako ste startovali?
Tri kruga smo trčali na stadionu, pa pet, šest kilometara kroz grad. Tu je bila hladovina, od zgrada i od drveća. A kad smo izašli van grada nigde nije bilo hlada, jer po zakonu Australije, uz put, po dve stotine metara levo i desno, ne sme da bude ni kuće ni drveća. A u ono vreme bilo je samo pet okrepnih stanica, a sad ih ima dvadeset i pet. Ta prva stanica bila je na petnaestom kilometru. I baš tu mi se dogodio peh.
Šta je bilo?
Nas četrdesetak je bilo u toj vodećoj grupi. I svi smo krenuli ka stolu gde su se nalazila voda. Bio sam ispred svih. Ali neko me sapleo i ja sam „zaplivao” preko tog stola i srušio sve čaše i povredio obe noge i ruku. Desetak sekundi sam, u ležećem položaju, bio u šoku i nedoumici šta da učinim... Ipak, digao sam se i nastavio trku, a oni najbrži su mi pobegli za oko dve stotine metara.
Kako ste ih stigli?
Uspeo sam da ih stignem tek posle šest kilometara. I tu je bila okrepna stanica. Posle toga sam bio na drugom mestu, odmah iza Francuza Alena Mimuna. Iza mene je bio čuveni Čeh Emil Zatopek, nekoliko Rusa, Afrikanaca, Nemaca... I tada sam pogrešio...
Šta ste učinili?
Umesto da krenem u trku za Mimunom malo sam zakočio čekajući Zatopeka ili nekog drugog da mi se pridruži u trci za Francuzom. Ali, oni nisu mogli da me prate, a Mimun je povećao prednost... I sve tako do trideset petog kilometra, kad smo ponovo ušli u grad. Pustio sam tada korak, ali uspeo sam samo da smanjim Miminovu prednost sa četiri stotine na stotinak metara.
A kako je bilo u finišu?
Mimun je prošao kroz cilj kad sam ja ušao na stadion. Vremenska razlika između nas nije bila veća od minuta. I tada je načinio veličanstven gest. Aplaudirao je meni sve do mog ulaska u cilj, a ritam njegovog aplauza prihvatili su i gledaoci. Nije bio sebičan. Naprotiv, želeo je da zajedno proslavimo uspehe. I to smo učinili. Zagrljeni, svako sa svojom zastavom, pozdravljali smo gledaoce...
Koliko je bilo takvih slavlja?
Takvih baš ne. Mimun je izuzetan čovek. A takav je bio i Emil Zatopek. Ali drugi... U svim atletskim trkama sve je, uglavnom, kao i u životu. Najmanje ima ljubavi, a više ljubomore, zlobe, pa i mržnje. Vrlo često mi se dešavala da u širokom krugu obilazim neke rivale koji su bili spremni na sve...
Ipak, šta posebno pamtite?
Po mnogo čemu je posebna ponoćna trka u Sao Paolu, pri prelasku iz jedne u drugu godinu. Učestvovao sam četiri puta. Dva puta sam pobedio, jedanput bio drugi, iza Zatopeka, a jedanput treći. Kad sam prvi put pobedio naši iseljenici su me nosili do hotela, a usput su me zalivali šampanjcem.
A koju nesreću ne zaboravljate?
Opet je u pitanju bio Sao Paolo. Start je jeziv zbog mraka i opšte gužve. Starter nije smeo da upotrebljava pištolj, jer svi pucaju! Zato je odlučeno da se znak za start daje reflektorom. I u trenutku starta jedan fotoreporter je, zaslepljen svetlošću, uleteo u mene i oborio me. Uspeo sam, iako oguljenih nogu i ruku, da stignem sve sem Zatopeka...
Čega se rado sećate?
Kad sam u Parizu bio prvak sveta, na prvom krosu, vraćao sam se u Beograd spavaćim kolima u kojima je bio i Moša Pijade, tada potpredsednik vlade Jugoslavije. On mi se, pokazujući list „Imanite”, požalio: „Moj politički boravak u Parizu propraćen je krtkom informacijom, a tebi su posvetili celu stranu”...
Kad ste bili tužni?
Kao sportista nikad, ali to mi se proteklih godina dogodilo dva puta. Oba puta uoči Olimpijskih igara. Prvi put uoči Igara u Atini (2004) i drugi put pre polaska za Peking (2008). Molio sam sve odgovorne da me povedu na ta takmičenja u okviru neke delegacije, ali mi na molbu nisu ni odgovorili...
Šta bi trebalo da poseduje maratonac?
Mora da ima urođenu izdržljivost, ali i da bude spreman za težak, neprestani, trening. Bog je prema meni bio jako darežljiv. Uvek sam trčao lako, bez napora, kao što bez napora dišem. Nikad nisam mnogo vodio računa ni o kvalitetu staze, ni o vremenskim uslovima. U Atini sam postigao rekord staze na plus trideset, a u Belgiji sam trčao i na minus sedamnaest.
Šta vam sad savetuju lekari?
Moram, zbog proširenog srca, da nastavim sa vežbama i sa pešačenjem. Prelazim pešice i po desetak kilometara dnevno. Retko kad koristim gradski saobraćaj. Još se nisam umorio. Ne predajem se ni u ovom finišu, finišu života.
Koji je vaš recept za dug život?
Mora se sačuvati zdrav apetit. Ja ga i sad imam. Svaki dan bi trebalo nekoliko kilometara umereno trčati. To znači u takvom ritmu da istovremeno može da se razgovara. Potrebno je svaki dan naučiti desetak proznih rečenica ili dve, tri strofe neke pesme. Jer, zaborav je putokaz za smrt. I svaki dan bi trebalo imati erotsku želju, jer i sve žlezde moraju da krenu u „život”. A da li će se ova želja ostvariti to je već druga priča...
Koje su žene bila vaše?
Kad je o ovoj temi reč uvek sam više voleo rasne crnke nego plavuše. Plavuše su, uglavnom, lažne plavuše, a često falširaju i u nekim drugim odnosima...

Novi kralj boksa
Pobedom protiv „ruskog džina” Nikolaja Valujeva (213 cm, 143,3 kg), 44 kilograma lakši i „za glavu” niži tamnoputi britanski bokser Dejvid Hej (29), postao je prvak sveta u teškoj kategoriji, u najstarijoj VBA verziji. Hej, koji je, pre spektakularnog meča održanog u Nirnbergu, pokušavao da skrene pažnju omalovažavanjem i uvredama na račun protivnika, „preko noći” je postao slavan. Zasluženo je pobedio na poene, a u poslednjoj 12. rundi, Valujev umalo prvi put u karijeri nije završio na patosu.
Posle velike pobede u kojoj je pobedio Golijata i, kako je rekao, ostvarenja sna, Dejvid se jadao da je na početku borbe povredio desnu ruku. „Glava Valujeva je toliko čvrsta da sam imao osećaj kao da udaram u zid”, pričao je Hej, dok je primao čestitke od trenera Adama Buta, zanosne supruge Nataše, a ubrzo je dobio čestitku i od britanskog premijera Gordona Brauna.
„Tajms” je podsetio da je Hej tek četvrti šampion sveta u teškoj kategoriji iz Engleske, koja je „kolevka modernog boksa”. Prvi je bio legendarni Bob Ficsimons, još krajem devetnaestog veka, potom čuveni Lenoks Luis i kratko vreme (oko šest meseci) Frenk Bruno. Naravno, nisu računati prvi šampioni Engleske, koji su se tretirali i kao svetski prvaci, počev od prvog zvanično priznatog Džejmsa Figa (1719-1730), otkad se i vodi službena lista bokserskih šampiona. Tada se boksovalo bez rukavica.
Dejvid Hej je rođen 13. oktobra 1980. u kvartu Bermondzi, u južnom Londonu, gde i danas živi. Veoma je vezan za majku Džejn, belkinju koja radi kao bibliotekarka, a otac Deron je rođen na Jamajci. U dečačkim danima Dejvidu je omiljeni junak bio Brus Li, a prve bokserske korake je načinio sa 10 godina u londonskom kampu „Ficroj lodž”. Bio je amaterski vicešampion sveta i profesionalni prvak Engleske, Evrope i sveta u tzv. kruzer (lakoteškoj) kategoriji. Ali, da bi ušao u istoriju boksa bio mu je potreban šampionski pojas u teškoj, koju nazivaju „kraljevska kategorija”. I u tome je uspeo, iako nije prirodni teškaš. Kao profesionalac ima bilans: 23 pobede (21 nokaut) i jedan poraz nokautom, pre pet godina od zemljaka Karla Tompsona.
Zemunka Lidija Perković, koja već dve decenije živi u Londonu, a svojevremeno je bila šef za finansije u timu Lenoksa Luisa, za Heja kaže da je „zvezda u velikom usponu”. Međutim, ona je uverena da on nikada neće dostići Luisovu reputaciju...
Vlasnici ostalih šampionskih pojaseva su braća Kličko iz Ukrajine: stariji Vitalij u VBC, a mlađi Vladimir u IBF i VBO verziji. Hej preti i njima, a američki promotor Ričard Šefer garantuje da će obezbediti najmanje 100 miliona dolara za okršaj Heja protiv bilo kog od braće Kličko. On u Americi za njega govori da je novi Muhamed Ali. Hejov osamnaestomesečni sin Kasijus je dobio ime upravo po najboljem bokseru svih vremena, rođenom kao Kasijus Klej.
Lazar Delić

Najbolji u 2009. su Bolt i...
U nedelju 22. novembra u Monaku u Dvorani zvezda Državnog sportskog kluba održaće se tradicionalni godišnji sabor svetke atletike na kojem će Međunarodna amaterska atletska federacija (IAAF) proglasiti najbolju atletičarku i najboljeg atletičara u minuloj atletskoj sezoni.
Postupak izbora najboljih u uzbudljivoj sezoni započet je početkom oktobra, odmah posle Svetskog prvenstva u polumaratonu, poslednjeg šampionata u organizaciji IAAF, a glasanje u kojem je učestvovalo 1.799 članova svetske atletske porodice završeno je 8. novembra i poznata su imena po petoro najuspešnijih u muškoj i ženskoj konkurenciji.
Članovi Saveta IAAF, nacionalne atletske federacije, članovi komisija i komiteta IAAF, direktori velikih mitinga, ambasadori IAAF, vrhunski atletičari, menadžeri i ostali glasači odlučili su se za atletičare Juseina Bolta (Jamajka), Kenenisu Bekelea (Etiopija), Tajsona Geja (SAD), Andreasa Torkildsena (Norveška) i Stivena Hukera (Australija) i atletičarke Jelenu Isinbajevu (Rusija), Blanku Vlašić (Hrvatska), Sanju Ričards (SAD), Valeri Vili (Novi Zeland) i Anetu Vlodarčik (Poljska).
(/slika2)Kome će u nedelju domaćin priredbe princ Albert od Monaka i predsednik IAAF Lamin Dijak uručiti kristalne trofeje i čekove na 100.000 dolara lako je pogoditi samo kada je u pitanju muška konkurencija.
Jusein Bolt, prošlogodišnji pobednik sa tri olimpijska zlata uz tri svetska rekorda (100, 200 i 4 h 100 m) i 2009. obeležio je u istom stilu – sa tri zlatne medalje na svetskim prvenstvima i svetskim rekordima na 100 i 200 metara. Oko njegovog mesta na ovoj rang-listi nema nikakve dileme. Najbolji je.
(/slika3)Međutim, u ženskoj konkurenciji karte su otvorene zahvaljujući Jeleni Isinbajevoj koja je pobedila samu sebe na Svetskom prvenstvu u Berlinu. Načinila je tri prestupa na početnoj visini koju je sama izabrala i ostala bez plasmana. Ali, kiksevi se dešavaju, a da je reč baš o tome Isinbajeva je potvrdila novim svetskim rekordom koji je postavila u Cirihu.
Zbog toga iznenađenje ne bi bilo ni kad bi titulu najuspešnije ponela Blanka Vlašić koja je stigla do 2,08 m, ove sezone nadmoćna bacačica kugle Valeri Vili, ili Sanja Ričards koja je najzad osvojila jedno veliko zlato. I takvoj konkurenciji čak i Aneta Vlodarčik, nova svetska rekorderka u bacanju kladiva nema previše izgleda...
Ž. Baljkas

Glasači sa tribina
Čačak – U Upravnom odboru čačanskog Borca danas nema nijednog političara. Tom profesijom, od jedanaestorice članova, bavio se samo prvi čovek UO Vojislav Ilić (57), obavljajući dužnost predsednika Gradske skupštine u Čačku, ali je sada, već drugu godinu, direktor Javnog preduzeća za izgradnju „Gradac”.
– Potpuno podržavam preporuku Saveta da političari izađu iz klubova, ukoliko bi to makar malo pomoglo sređivanju prilika u našem sportu. Sa druge strane, razumem i političare koji se bore za svakog birača i svaki glas, ali je, opšti, društveni interes iznad njihovog i mora se poštovati – rekao je Ilić za „Politiku”.
Upravni odbor fudbalskog prvoligaša, pored predsednika Ilića, čine Milenko Kostić („Autočačak”, vlasnik), Miloš Milivojević („Iveko”, menadžer), Milenko Popović (JP „Gradac”, pravnik), Dragan Topalović („Topgan”, vlasnik), Zoran Grujičić („Jugopetrol”, jedan od direktora), Vladimir Ćurčić (Čačanska banka, jedan od direktora), Milovan Ostojić („Milostrans”, vlasnik), Branko Terzić („Profiplast”, vlasnik), Slobodan Brankov („Kavim”, menadžer za Srbiju) i Svetolik Perović („Moka”, suvlasnik).
G. O.

Đokovićevo poigravanje s Nadalom
Novak Đoković nije činio čuda na terenu, ali je činio štagod je poželeo. Teniseru od klase i dolikuje da se napaja sa izvora sopstvene nadmoći, a da njegov protivnik pokorno prima udarce. U pariskoj dvorani „Bersi“, u polufinalu poslednjeg od devet godišnjih turnira iz takozvane masters serije, preko puta njega, međutim, nije bio autsajder. Tamo je stajao njegov veliki suparnik Španac Rafael Nadal, tvorac mnogih teniskih čuda. Đoković ga je savladao, ali neočekivano lako, sa 6:2, 6:3.
Jedno manje čudo, neuporedivo s, recimo, vimbldonskom titulom prošle godine, Nadal je načinio i onomad, kada je protiv zemljaka Nikolasa Almagra u drugom kolu spasao pet meč-lopti. Zna Đoković šta je prolazilo kroz Almagrovu glavu jer je i on doživeo tu sudbinu u jednom od epskih dvoboja s Nadalom. Pobedi nad njim na šljaci bio je bliži nego ikada u polufinalu u Madridu proletos, ali mu je Španac svojom prepoznatljivom bespoštednom borbenošću istopio sve tri meč-lopte. I Nadal je bio uspešniji svih devet puta na zemljanoj podlozi od našeg asa i u sva četiri okršaja ove godine. Došlo je, ipak, vreme da mu se vrati milo za drago.
Španski teniser po običaju nije goropadan u smiraj sezone. Led pod nogama mu je pucketao i na dva meča posle duela s Almagrom, ali Đoković je krenuo protiv njega kao snažni ledolomac. Nadal, iako se upinjao da bude ravnopravni takmac, ostao je bespomoćan.
Veliki duel je izostao. Briljirao je samo Đoković koji je u nezadrživom naletu poslao u protivničko polje 31 neodbranjivi udarac. Nadal kakvog ga znamo bio je Nadal kakvog smo malo puta videli. Ni senka teniskog viteza koji na megdanu stiže nedostižno naočigled zapanjene mase. Mnogo je pobeda izvojevao na takav način, ali je četiristota u karijeri bila sanak pusti s jučerašnjim držanjem.
Bio je to njihov dvadeseti međusobni duel. Đoković je izgubio i u oba susreta na travi, ali na tvrdoj podlozi sada vodi sa 6:3. Očitao je on lekciju Nadalu još dva-tri puta, ali ni jedan meč nije trajao tako kratko kao njihov prvi u „Bersiju“ – samo 77 minuta. Kraće nije bilo ni kada je kralj šljake dominirao u svom ataru.
– Đoković je igrao sjajno, pogotovo čudnovato kada sam imao svoje šanse. Ne smatram da sam igrao loše. Bio sam bolji nego na početku turnira, ali Đoković igra na visokom stepenu, naročito na tvrdoj podlozi – kazao je Nadal.
G. A.
-----------------------------------------------------------
U finalu protiv Monfisa
Protivnik Novaka Đokovića u finalu u Parizu biće Francuz Gael Monfis (16. na svetskoj listi) koji je u polufinalu savladao najboljeg češkog tenisera Radeka Štjepaneka (14) sa 6:4, 5:7, 6:4. Početak je u 15 časova. Našem teniseru su pripala sva tri međusobna duela, a poslednji put su se sastali u četvrtfinalu Olimpijskih igara u Pekingu prošle godine – 4:6, 6:1, 6:4.
-----------------------------------------------------------------------
Zimonjić i Nestor u finalu Pariza
PARIZ – Srpski teniser Nenad Zimonjić i Kanađanin Danijel Nestor plasirali su se u finale u konkurenciji dublova na turniru masters serije u Parizu pobedivši večeras u polufinalnom meču češko-slovački par František Čermak-Mihal Mertinak sa 2:1 u setovima - 6:7 (2:7), 6:4, 10:2.
Zimonjić i Nestor se sutra u borbi za titulu sastaju sa Špancima Marselom Granoljersom i Tomijem Robredom, koji su u prvom polufinalu pobedili Poljake Marijuša Firstenberga i Marćina Matkovskog sa 6:4, 6:2.
Zimonjić se tako priključio zemljaku Novaku Đokoviću, koji će sutra u pojedinačnoj konkurenciji takođe igrati za titulu u meču protiv Francuza Gaela Monfisa.
Turnir u Parizu se igra za ukupan nagradni fond od 2,75 miliona evra.
Tanjug

Zvezda prekinula seriju poraza
Crvena zvezda je konačno zabeležila drugu pobedu u NLB ligi i pomerila se sa poslednje pozicije, na kojoj je sada usamljena ostala Bosna sa jednom pobedom i šest poraza. Povratak Marka Kešelja i Nemanje Bjelice u tim znatno je doprineo da „crveno-beli” podignu nivo igre, ali je pobeda ostvarena pre svega zahvaljući fenomenalnom učinku Filipa Videnova.
Reprezentativac Bugarske je utakmicu završio sa 31 postignutim košem, uz gotovo neverovatan šut od šest iz šest za dva i pet od šest za tri poena. Pritom je kao jedan od najnižih igraca na terenu imao osam skokova i četiri asistencije, uz samo jednu izgubljenu loptu, pa je sa indeksom uspešnosti 43 sasvim sigurno obezbedio epitet najboljeg igrača kola.
Beograđani su dobro počeli utakmicu i brzo stekli deset poena prednosti (17:7), ali su potom dozvolili Širokom da se vrati za samo tri minuta. U drugoj četvrtini domaćini su još jednom pojačali tempo i na poluvreme su ipak otišli sa dvocifrenom prednošću. U nastavku su gosti u par navrata smanjivali razliku, ali više nisu uspeli da ugroze vođstvo Zvezde.
Uprkos pobedi, u igri Crvene zvezde bilo je dosta nedostataka na koje je posle utakmice pažnju skrenuo šef stručnog štaba Aco Petrović.
„Čestitam igračima, jer si bili pod velikim pritiskom zbog loših rezultata. Zato su igrali dosta nervozno i jedino je Videnov odigrao hrabro i rasterećeno. I dalje imamo problema u odbrani pod košem i evidentno da organizacija igre nije na željenom nivou, ali stvari polako dolaze na svoje mesto i ocekujem bolje igre iz utakmice u utakmicu”, rekao je Petrović.
U narednom kolu NLB lige, koje je na programu već u sredu, u „Pioniru” je na programu večiti derbi, čiji je domaćin Partizan.
Utakmica je odigrana pred oko 1.500 gledalaca, a sudili su Kolar, Lovšin i Petek (svi iz Slovenije).
Crvena zvezda: Kešelj 6, Kikanović 8, Radosavljević, Nedović 3, Stević, Radivojević, Dragićević 18, Bejli 10, Videnov 31, Štimac 17, Bakić 4, Bjelica.
Široki: Štemberger 13, Planinić 7, Čolak 6, Milenković 1, Naletić 2, Sirišević 5, Ramljak, Špralja 12, Puljko 2, Ružić, Mejson 18, Grgat 15.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Pobeda Srbije Belfastu
Jedini pogodak na utakmici postigao je Danko Lazović u 57. minutu, posle dobre akcije u kojoj su učestvovali i Zoran Tošić i Gojko Kačar.
Izabranici Radomira Antića u sredu u Londonu igraju drugu prijateljsku utakmicu, a rival im je Južna Koreja.
Prvu priliku na utakmici imali su „orlovi” u devetom minutu, kada je Rukavina proigrao Kuzmanovića, a fudbaler Štutgarta je sa 16 metara šutirao preko gola.
Zoran Tošić je u 27. minutu pokušao šutem sa distance, ali je golman Majk Tejlor dobro intervenisao.
Najbolju priliku u prvom poluvremenu Srbija je imala u 44. minutu, kada je posle akcije Aleksandra Kolarova i Tošića do lopte došao Kuzmanović, ali je, mada neometan, gađao preko gola sa 14 metara.
Domaćin je ozbiljno zapretio u 50. minutu preko Krisa Branta, ali je njegov udarac sa desetak metara završio pored leve stative.
Srbija je do pobedonosnog gola došla u 57. minutu, kada je Tošić prošao po levoj strani, centrirao u sredinu, Kačar je propustio loptu, koja je došla do Lazovića, a napadač PSV-a savladao je Tejlora.
Lazoviću je to bio deseti pogodak u dresu nacionalnog tima.
U 69. minutu najbolji strelac domaćina Dejvid Hili je pokušao šutem sa ivice kaznenog prostora, ali je lopta „očešala” spoljni deo stative.
Selektor Antić je u završnici utakmice ukazao priliku debitantu Dejanu Lekiću iz Crvene zvezde, a u 83. minutu Grant Mekan je šutirao preko gola iz slobodnog udarca sa 20 metara.
Hili je u 89. minutu ponovo šutirao pored stative, a u poslednjim trenucima meča Tošić je iz slobodnog udarca sa 18 metara umalo savladao golmana Severne Irske.

Tražim nove razloge za nadu
Reditelj Nikita Milivojević na sceni Ateljea 212 postavlja komad Žan-Pola Sartra „Prljave ruke” koji govori o mladom intelektualcu revolucionaru koji ubija partijskog vođu, spremnog da „uprlja ruke” tako što će zbog političkog pragmatizma partiju gurnuti u neprincipijelnu koaliciju sa dojučerašnjim neprijateljima. Premijera se očekuje sredinom decembra.
Milivojević je dobitnik svih značajnih domaćih pozorišnih nagrada. Režirao je u Srbiji, Sloveniji, Švedskoj, Makedoniji, Turskoj, Grčkoj, SAD. Radi kao profesor režije na Akademiji umetnosti u Novom Sadu.
Vaše predstave su, kažete, vaš način komunikacije sa stvarnošću. Da li iz tih razloga postavljate i „Prljave ruke”?
Da... Sartr bi rekao: „Suzbijam očaj i tražim nove razloge za nadu.”Čovek uvek i u svemu nekako traži sebe, a predstava vremenom postaje ne samo komunikacija sa stvarnošću već i nekakav mehanizam odbrane, pitanje stava. Izborom komada uvek pokazujete da li odgovarate na izazove vremena u kojem živite, ili ne.„Prljave ruke” su eksplozivan tekst u svakom vremenui pokrećumnogo toga. Meni se čini da sutemesvuda oko nas, zatičuvas gde god pogledate.
Jedna od njih je i pitanje trgovine revolucijom, kao i da li se može bilo u šta verovati... Zašto ste vašu predstavu vremenski smestili u našu blisku budućnost?
Mojenajdubljeosećanjevezanozaživotovde, kojevećjakodugotraje, jesteosećanjenesigurnosti, aonoje, naravno, vezanoizabudućnost. U „Prljavim rukama” dovoljno je da godine, neke toponime, imena, partije, zemlje... zamenite odgovarajućim današnjim i dobićete vlastitu stvarnost. Tako, na sličan način, možete da naslutite i budućnost.
Davne 1966. godine u predstavi „Prljave ruke” reditelja Bore Draškovića na sceni JDP-a suočili su se Ljuba Tadić kao Oderer i Miša Janketić kao Igo. Tada je to bio hrabar čin. Šta se u međuvremenu promenilo?
Igoa je nekada igrao Miša Janketić, a u našoj predstavi tu istu ulogu igra njegov sin, tako da ispada da sinovi nastavljaju istu borbu očeva.Za mene to nije slučajnost, već ima jedno dublje značenje. Šezdesetih godina prošlog veka je to bio hrabar pokušaj da se ukaže na mnoge ružne stvari u politici, da se partija oslobodi dogme... Naša predstava,ipak,nastaje u drugačijem okruženju: jasno je da su prljave ruke u međuvremenu postale još prljavije, svet takođe. Mnoge iluzije su nestale. Ali,uprkos tome,i jedan i drugi Igo sa jednakim uverenjem mogu na kraju predstave da kažu – Nisam upotrebljiv!
Jer, „Prljave ruke” su i tekst o slobodi. Svaka generacija mora iznova da se bori za pravo da govori slobodno, da ima vlastito mišljenje, ukratkoza više slobode. Očigledno nikada ne treba prestati govoriti o tome. Uvek je iznova potrebno postavljati pitanje koliko slobode imamo. Sa druge strane,čini se da suvlasti i dalje potrebnijedino poslušni građania kao da je, iz prošlih vremena, nasleđeno razvijanje, podsticanje jednog te istog podaničkog mentaliteta. U stvari,kao da se koreni ovoga što živimo danas nalaze upravo u onome o čemu je govorila predstava Bore Draškovića. Drašković je,inače,bio moj profesor, kada već govorimo o tim produžecima u vremenu.
„Prljave ruke” se bave i pitanjem ideologije. Da li se može vladati nevino? Čije su ruke prljave?
Mislim da svi već dovoljno znamo o tome kako se osvaja vlast, kako političari trguju, koji mehanizmi pokreću vlast. Sve smo to videli, doživeli, tu više nema ništa novo da se kaže. Za mene to, u ovom slučaju,i nije u prvom planu. Mnogo mi je važnije šta se,u stvari,desi, kako propadne, u šta se pretvori revolucija...Kako senešto što je bilo plemenita ideja na početku po pravilu kasnije uprlja, izgubi i nestane. I šta mogu da urade dvoje mladih zaljubljenih ljudi koji su glavni junaci naše priče, kada sistem postane toliko prljav da se prljave ruke podrazumevaju.
Vaš lični lek, kako ste jednom naglasili, jeste – pozorište. Čemu onda izjava da u pozorištu više niste srećni, bar ne na način na koji ste bili nekad?
Naravno,i dalje imam tu lepu iluziju da radim najlepši posao na svetu, verujem takođe da je pozorište i dalje važnoa,pre svega,verujem da ono što se radi ozbiljno ostaje negde zabeleženo, u nečijem sećanju, emociji... I,naravno,da se zbog svega toga osećam ugroženo kada vidim da se i pozorištem trguje. Da je i u njemu vazduh postao zagađen politikom, na isti način kao i sve drugo. Primećujem i kako je nestalo tzv. angažovano pozorište. Kao da smo svi postali mnogo gori nego štosmo bili i,nažalost,mnogo veće kukavice! Sadruge strane,sve to mogu i da razumem,ljudi su umorni, potrošeni, uplašeni za vlastitu egzistenciju i veruju da će,sarađujući, prećutkujući očigledne stvari, na neki način biti pošteđeni. Ta autocenzura je,zaista,vrlo tužna. Zato je ovaj pokušaj Ateljea 212 da se izbori za vlastitu pozorišnu revoluciju zaista za poštovanje. Pozorište mora da bude savest društva, naročito kada društvo ima sve manje savesti.
Borka Trebješanin
-----------------------------------------------------------
Ja sam svoja institucija
U Narodnom pozorištu u Beogradu ste dugo bili stalno zaposleni reditelj u „zamrznutom” stanju. Zašto vas tako dugo nema u nacionalnom teatru? Šta vas je to toliko uvredilo?
Očigledno imam neki problem, ne samo sa Narodnim pozorištem već i uopšte sa raznim„institucijama”... Smatram da upravo one generišu ubijanje svake individualnosti. Pozicija individualca koji može da deluje slobodno mnogo mi je bliža. Uopšte, mislim da je biti individualac suštinski važno za umetnika. Za mene je prirodno osećanje umetnika da mora neprestano da se suprotstavlja svemu onome što pokušava da upravlja njime i njegovim životom. Posle odlaska iz Bitefa, prvo što sam uradio – dao sam otkaz u Narodnom pozorištu. Ne želim da učestvujem u nečemu u šta ne verujem. Mnogima razne institucije, partijesluže kao poluge moći, jer bez njih ne postoje kao ličnosti, i zato smo tu gde jesmo. Ako ste u stanju da kažete: ja sam svoja institucija, to naravno mora da ima svoje posledice, onda vas dugo nema u raznim „pozorištima”, ne samo u nacionalnom teatru. Sve je to isti sistem.
-----------------------------------------------------------
Ovo je i moj grad i moja zemlja
Veliki broj predstava uradili ste u inostranstvu. U Grčkoj vas smatraju „svojim” rediteljem. Mnogi tvrde da su to, zapravo, vaša inostrana bekstva. Koja je istina?
Često odlazim, jer mi je to potrebno da bih bio svoji slobodan, ali se isto tako i vraćam. Ovo je i moj grad i moja zemlja, i neću da dozvolim raznim „trgovcima” da odlučuju o mom životu.

A sad – Šumadija
U dobrim školama novinarstva učilo se da naslov mora da proizlazi iz teksta, tj. da treba da izražava njegov sadržaj. U tom smislu, loših đaka žurnalističkih kurseva po ovdašnjim medijima danas nema malo, a možda su baš neki od njih, sada u svojstvu političara, učestvovali u pisanju famoznog člana Statuta Vojvodine o tome šta je zapravo Novi Sad – glavni grad ili glavni administrativni centar.
Bilo kako bilo, ovaj nesklad naslova i sadržaja (nedvosmislen dokaz da je i sve ostalo u pomenutom dokumentu pisano pod pritiscima, iznuđenim kompromisima i senkom unutarpartijske i međupartijske kombinatorike, a ne prema jasnim ciljevima državne politike i osnovnim pravnim principima) gotova je, završena stvar. Otud je čudno da je Olivera Kovačević emisiju „Da. Možda. Ne.” posvetila upravo Statutu Vojvodine u času kad je svaka njegova stavka definitivno utvrđena, a predstojeće usvajanje biće tek tehnički čin.
Pored manjka smisla takve postfestum rasprave, emisiju je, kao i neke ranije, opteretio sam koncept. Nastojanje da se u program uključi mnogo elemenata – četiri gosta, publika u studiju, snimljeni prilozi, rezultati anketa – dovodi do ubrzanog kretanja po širini i površini teme, uz zastanak tek na pikantnim detaljima. Ne ostaje mogućnosti za zadržavanje na suštinskim pitanjima kako bi se sagovornici u njih udubili, međusobno razjasnili ili bar zaokružili započetu misao.
Ali i ovo izdanje imalo je svojih dobrih momenata, pa i korisnih saznanja. Jedno je da tokom istraživanja javnog mnjenja građani nisu bili mnogo zainteresovani da razmišljaju (ili da se izjašnjavaju) o ponuđenoj temi, a drugi je konstatacija da nisu bili valjano obavešteni o tome kakve su i šta donose promene statusa Vojvodine.
Taj znak građanske rezigniranosti verovatno je bar jednim delom posledica ubeđenja da od volje naroda ionako malo šta zavisi. Ali mediji nemaju razloga za prepuštanje takvoj inertnosti. Umesto da „prežvakavaju” mrvice s političke trpeze (i time dodatno goje nezasite političare), novinarima se pruža šansa da samostalno sastavljaju „meni” bar u TV studiju i da privole političare na tu ponudu: da prvo sami kusaju ono što se spremaju da zakuvaju svima nama.
Tako bi se i Oliveri Kovačević ukazala prilika da stekne prednost u koracima. Posle zakasnelog pripovedanja o nasleđenim a istorijskim pravima „Srpske Vojvodine” i o tome kako će i za koga ubuduće da kucaju tri srca junačka Srem, Banat i Bačka – mogla bi se okrenuti ka drugim krajevima (pokrajinama), regionima (regijama), administrativnim (autonomnim) celinama.
Šumadiji, na primer. Ima i ona istoriju. I ekonomiju. I univerzitet. I pozorišta, pisce, slikare... Pa zatim redom po zapadu i istoku „stare” Srbije. Da se razbija delom istina, ali delom i stereotip koji godi „prosvećenom severu” da je „što južnije – to tužnije”.

Beg
Preživeli smo svašta. Više se ne hvalimo, više se ni ne brecamo na druge. Proživeli ali ne i uživali u tom životu koji nam se potrefio, koji možda nismo želeli da imamo. Nismo sami birali da bežimo, da se sklanjamo i da se predajemo. Na neke stvari nismo bili spremni, nismo bili u stanju da udaramo na druge, nismo bili u stanju ni da se ponosimo nečim što nije postojalo. U stanju smo bili da ostavimo sve, zakoračimo negde drugde, na tuđe tlo. Tamo smo sada sa svim onim likovima kojim smo zavideli, koji su imali slobodu, uživali u uređenosti, a sad smo tamo i živimo to, i opet se pitamo da li uživamo?
Kad smo krenuli nismo se pitali šta je tamo, mislili smo da je samo bolje nego ovde gde smo bili. Tamo je drugačije. Posle nekoliko godina provedenih u tuđini shvatili smo da je sve drugačije ali opet isto. Jedino što je drugačije je to da se ne čeka u redu za hleb, ima i onih koji se hrane po narodnim kuhinjama. Ima ih ali ih ne poznajemo kao što oni nas raspoznaju. Plašili smo se nesigurnosti, osećali smo mržnju na ulicama, izbegavali smo se, sve to i dan danas osećamo. Izbegavamo se, bežimo jedni od drugih.
Mladi smo i još uvek slušamo starije, zavidimo im, imali su pre svega život i osećali su ga. Danas je drugačije, možda smo tu gde smo ali vremena da razmišljamo o životu nemamo. Ne pitamo se više, ni glas nam nije toliko jak, više se ni ne čuje. Pobegli smo sa mesta gde smo slušali najlepšu muziku, osećali tu mladost spokoja ali i straha od toga šta će se sutra desiti. Kad smo došli ovde pomislili smo - gde je ta muzika? Strah nas je nadvladao.
Imamo vremena da se setimo bar na kratko naših uličnih heroja, onih buntovnika, nesrećnika koji su završili padom na sopstvenim borbama za promene. Pratili smo ih, sledili ih, danas više nemamo koga da sledimo. Ne nadamo se ničemu, ne volimo više ništa, sumnjamo i strepimo. Ne odazivamo se više na imena, ne gledamo se više u oči, nemi smo jedni za druge. Koračamo, a žurimo, hitrimo prema nečemu što ne postoji, izbegavamo one kratke trenutke sreće. Trenutak sreće dođe samo jednom i obuzme nas, živimo u njemu. Posle njega se ponovo prepuštamo igri u kojoj se gubimo. Nastavljamo samo dalje.
Godine prolaze, setimo se ponekad našeg grada, naše mladosti, svih onih stvari koje ili su nas ubile ili su nas samo ojačale. Sećamo se svega, ružnih stvari, onih najlepših koje smo proživeli, svih onih vesti koje smo slušali, svih zluradih komentara, svih onih koji su odlazili negde i nisu se vraćali. Danas ih se setimo i pitamo se šta se to tad dešavalo? Šta se to desilo, kad smo danas negde gde ne raspoznajemo sebe, gde su tuđi jezici, tuđa muka, tuđi problemi, razmišljamo o tome ali nas trgne nešto i shvatimo da smo tu da preživimo. Da nahranimo sebe, svoje, da kad legnemo mirno spavamo. Ali ne ustajemo rado.
Kažu da pripadamo tamo gde se osećamo najlepše, pre bih rekao pripadamo tamo gde nas najbolje razumeju. Tamo gde su ljudi koji te poznaju i koji znaju kako ćeš i kad odreagovati, tamo gde su slični tebi, napaćeni ali tvoji.
Došli smo sa nekoliko kofera koji su nas odavali, više nismo imali da ponesemo.
Mislili smo - vratićemo se. Vratili smo jednog u kovčegu, ostali čekaju red.

Ljubinje bez dima od „Visokog Hercegovca”
Od našeg dopisnika
Ljubinje –  Do pre pet-šest godina na njivama oko Ljubinja sađeno je i po pet miliona stabljika duvana. Ove godine bilo ih je svega oko sedamsto hiljada, a već naredne sezone moglo bi se desiti da duvana u Ljubinjskom polju uopšte ne bude. Krivac za takvo stanje su niske otkupne cene, slabe premije, nedostatak tržišta.
Duvan se u ljubinjskom kraju uzgajao vekovima, ne zna se tačno od kada, i bio je to osnovni izvor prihoda za ovdašnje stanovništvo. Sva sela i naselja oko Ljubinja načičkana su drvenim „sušarama” u kojima se pod najlonskom folijom i toplim hercegovačkim suncem suše listovi duvana nanizani na kanap. Gotovo da nije bilo domaćinstva koje se, makar povremeno, nije bavilo gajenjem duvana. A za ovdašnju sortu „visoki Hercegovac” kažu znalci da daje list najboljeg kvaliteta, boje i arome. Koliko je duvan bio značajan za Ljubinje i Ljubinjce, govori podatak da je list duvana donedavno bio i na opštinskom grbu. Ali, kako su i u Bosnu i Hercegovinu stigli strogi evropski zakoni o zabrani pušenja i reklamiranja duvana, i list duvana na tom grbu zamenjen je grančicom zanoveti.
Kako je u ljubinjskom kraju uvek uspevao dobar duvan, koji je pružao i dobru zaradu, u različitim vremenima različite vlasti kontrolisale su strogim pravilima njegovu proizvodnju. Neki zapisi govore da je proizvodnje duvana u Hercegovini bilo još u 17. veku, u doba Osmanlija. Tada se sadio slobodno za vlastite potrebe, a prilikom prodaje plaćao se poseban porez. Kasnije Austrougarska carevina donosi nove, strože zakone kojima se celokupna proizvodnja, prerada i prodaja duvana stavljala pod državnu kontrolu. Dugo su najstariji Ljubinjci pominjali takozvane „filance” (od nemačkog finanz), omražene poreznike koji su na terenu kontrolisali kako se državna pravila sprovode. Narod se dovijao na različite načine ne bi li pred „filancima” prikrio koji kilogram duvana za prodaju i tako obezbedio za sebe malo više novca. I danas se u Ljubinju duvan otkupljuje u zgradi sagrađenoj za tu namenu 1890. godine.
A uzgoj duvana nije nimalo lak posao. Od sejanja u rasadnike pa do „predaje na vagu”, prospe se mnogo znoja niz čelo. A sušne godine i biljne bolesti uvek su bile pretnja, a često su znale odneti i celokupan rod. Nakon branja na njivi, najčešće po mraku, pre sunca, jer se list ne sme ugrejati, sledilo je nizanje na kanap, list po list, sušenje, slaganje. Ranije se svaki list ravnao na kolenu dlanom i razvrstavao po boji. Posle sušenja dolazilo je rezanje duvana na posebnim ručnim „avanima”. Samo su pravi znalci umeli da ga izrežu dovoljno sitno i tanko da zadovolje najprobirljivije pušače.
„Duvanjarstvo” je u Ljubinju prehranilo mnoge porodice i tokom poslednjeg rata u Bosni i Hercegovini – kada su se gotovo sva preduzeća ugasila. Za stanovnike ove male opštine koja je ostala odsečena od svih centara na koje je bila usmerena, gajenje i prodaja duvana u ratnim godinama bili su jedini izvor prihoda. U vreme sankcija, kada se nije moglo doći do cigareta, ljubinjski duvan bio je izuzetno tražen na pijacama od Hercegovine i Crne Gore, pa do Beograda i Novog Sada.
Ali ono što nisu uradile suše i „plamenjača”, uradile su akcize, novi zakoni, nova pravila. Slaba otkupna cena i loša zarada, novi zakoni o duvanu i zabrani pušenja, po svemu sudeći, ugušiće njegovu proizvodnju u Ljubinjskom kraju baš poput opuška.
Sanja Pešut

Osporeni imunitet
Vest da se znameniti Volstrit osetio uzdrmanim i pod naletom „svinjskog gripa” silno je obradovala raju koja se, međutim, razočarala kad je čula da je tamošnjoj eliti ušpricana vakcina protiv te boleštine. Tom ironijom je njujorška komičarka Ejmi Poler prokomentarisala najnoviji razvoj događaja: da su zaštitu od nove virusne pandemije pre dobili vinovnici prethodne finansijske pandemije nego masa njihovih, nacionalnih i internacionalnih, žrtava za čije muke još nema pouzdanog leka.
Utisak da nepravda na nepravdu ide lako kao „para na paru” pojačao je televizijski partner Polerove Set Majers opaskom da su volstritovci najmanje podložni zarazama jer „ne dodiruju ni ručice na vratima automobila”. Uporedo s njihovim šou-primedbama počela je delikatna zakonodavna operacija, za uspostavljanje izgubljene sistemske uravnoteženosti.
Jedini socijaldemokrata u parlamentu SAD vermontski senator Berni Senders zatražio je, naime, da se promeni propis, forsiran poslednjih deset godina, po kome se ekonomski giganti štite po principu – „suviše su veliki da bi propali”. Tojest, da su važniji od ostalih aktera, pa da im poredak garantuje opstanak – čak i kad njihova zastranjivanja potkopavaju njegove temelje.
Ako važi pravilo da je nešto veliko toliko da mu nećemo dozvoliti da doživi krah, onda – upravo je obrazložio Senders u predlogu novog propisa – treba uvesti i normu da nešto toliko veliko ne treba ni da postoji. Založio se, zapravo, za doslednu primenu tržišne nemilosrdnosti: da niko ne bude „vakcinisan” protiv kraha.
Niz volstritskih giganata je i dalje izuzet od tog pravila. Kad su im se sunovratili poslovi, dobili su, za razliku od „nedovoljno velikih” igrača, budžetsku potporu i postali još veći nego što su bili pre kolapsa – konstatuje Senders. Što će reći da oni, ako nastave da važe sadašnja pravila, mogu „slobodno” da nastave s nesmotrenostima, jer će biti sigurni da će se njihovi gubici nadoknaditi iz džepova poreskih obveznika.
Imunitet od poraza nije, inače, prikladan ustrojstvima zasnovanim na ekonomskoj i političkoj konkurenciji. Ako je ikome garantovano da ne može da izgubi – gubitnik je ceo sistem.
Upravo ta nepoželjnost je dobila na snazi. O kom je poretku, onda, reč? Sve češće ga karakterišu kao „socijalizam za bogate a kapitalizam za siromašne”. Iliti – kao neskladnu raspodelu: profita na malobrojne a gubitka na mnogobrojne.
Pojačana intervencija političkog aparata na uzdrmanom tržištu, koju su pored američkog predsednika Baraka Obame preduzeli i drugi lideri, predstavlja „odocnelu potvrdu marksističko-lenjinističkog načela da koncentracija finansijskog kapitala vodi ka krizi iz koje proizlazi socijalizacija bankarskog sistema” – ocenio je nedavno, u londonskom „Dejli telegrafu”, britanski istoričar ekonomskih kretanja Nil Ferguson. Uz napomenu da je to „osnova državnog kapitalizma” i da se stoga sada „treba posvetiti jednom od glavnih uzroka finansijske krize: postojanju finansijskih institucija koje se smatraju previše velikim da bi propale”.
Neuspelih tvorevina s takvim predubeđenjem bilo je, u drugim oblastima, napretek. Nema više imperija kakve su bivale rimska (čijeg je Julija Cezara Henri Kisindžer u „Forbsu” proglasio za najmoćnijeg državnika u istoriji), austrougarska, otomanska, persijska, Aleksandrova, Džingis-kanova, britanska, Napoleonova, španska, portugalska, holandska, sovjetska i kratkotrajna nacistička, iako su sve sebe doživljavale dovoljno velikim da ne mogu da se svedu na „malenkosti” kakve su postale. Mnogi predviđaju, sada, i kraj višedecenijske dominacije SAD u još tekućem periodu „ubrzane istorije”, uz najavu „doba sa izrazitim rastom uticaja Kine”…
Kao da sve to nemaju u vidu, tri potpisnika članka u „Njujork tajmsu” se nisu libila da za rast nezaposlenosti (koja je dogurala do 10,2 odsto) u SAD odgovornost pripišu – „razmaženim” sunarodnicima. Po autorima napisa, koji je odmah doživeo žestoke domaće kritike, zaposleni Amerikanci su krivi zato što „odbijaju da rade za nadnice, znatno niže, koje se daju u azijskim zemljama, pa da su stoga njihovi proizvodi skuplji i nemaju dovoljno dobru prođu ni na lokalnom ni na globalnom tržištu”. Slično na pamet pada i pojedinim poslodavcima u Evropi, kako u „državama blagostanja” tako i izvan njih.
Globalizacija, reklo bi se, predstavlja golemo iskušenje i za njene inicijatore. Kako i čime će lideri „klasičnih sila” reagovati na posrtanja njihovih sistema, ne zavisi samo od njih, već od mnoštva izmenjenih međunarodnih okolnosti, među kojima je možda najupadljivija ta da su se ideološki suprotstavljeni Vašington i Peking pretvorili u ekonomske „sijamske blizance”.
U svakojakim sapinjanjima i raspinjanjima, opasnost od sloma se i dalje mahom nadvija nad „nedovoljno velikim” akterima u unutrašnjim sistemima. Spolja gledano, pak, ona se širi kao pandemija, na koju pouzdani imunitet nemaju više ni „najveći”.

Boje fasada deo tradicije i identiteta grada
Poreklo imena prestonice ni do danas nije razjašnjeno.Prepričava se legenda da su nazivu kumovali putnici namernici koji su dolazili rekama. Njih je bleštavilo belog kamena naslaganog u bedeme na ušću Save i Dunava ostavilo bez daha. Beograd je danas daleko od belog. Ranije se činilo da je odviše siv. Tu ujednačenost razbija spektar duginih boja novoizgrađenih zdanja.
– Odgovor na pitanje kako je Beograd dobio ime gubi se u dverima vremena. Njegov naziv nije isključivo u vezi sa bojom zgrada, jer su u to doba ljudima svi gradovi metaforički bili beli – poriče uvreženo mišljenje Ivan Rašković, predsednik Društva arhitekata Beograda.
Glavni grad je buket raznovrsnih stilova i boja. Prepliću se palete toplih nijansi od najsvetlije žute, oker, narandžaste preko jarko crvene, sve do boje fasadne cigle. One  prekrivaju zidove vremešnih građevina, kojih je sve manje. U takve se ubrajaju Kapetan Mišino zdanje, Kolarčeva zadužbina, Dom Vukove zadužbine…
– Konak kneginje Ljubice i kafana „Znak ?” tipični su primeri srpske arhitekture s početka 18. veka. Njim dominiraju belo bojene fasade sa karakterističnim tamnim prozorskim oknima – pojasnila je dr Dragana Vasiljević-Tomić, profesor Arhitektonskog fakulteta.
Impozantni neimarski poduhvati, poput zgrada Filološkog fakulteta, Etnografskog muzeja, Doma narodne skupštine ili Glavne pošte „ogrnuti” su fasadom od zagasito sivog kamena. A među simbolima Terazija – hotel „Moskva” od prvog sprata pa do krova obložen je žućkastim pločicama, ukrašen je ornamentima zelene boje i predstavlja jedan od načina projektovanja fasada početkom 20. veka.
– Najzastupljeniji stilovi pre Drugog svetskog rata bili su modernizam i akademizam. U prvom preovlađuju hladni tonovi dok drugi podrazumeva umerenost i dekorativnu plastiku na fasadi koja se uglavnom ne radi u više od dva tona boje. Ukrasni detalji mogu biti svetliji od ravnog fasadnog platna. To zavisi od bogatstva dekoracije. Ona može biti zastupljena u većoj ili manjoj meri. Cvetni, raskošni elementi su po pravilu nežnijih boja. Grublji, oštriji zahtevaju jače kontraste – objasnila je Tatjana Videnović, arhitekta Zavoda za zaštitu spomenika kulture.
Boja fasade ističe arhitekturu i njen je neizostavni deo. Tip objekta, njegova namena, stil u kojem je građen ali i lokacija zahtevaju određeni kolorit.
– Vojvođanske kuće na Gardošu su autentično bele, bež, svetlih pastelnih tonova. Za malovaroške kuće karakteristične su intenzivnije boje. Secesijski oblikovana plastika na fasadi često je u svetlo zelenim tonovima, a na izbor boja utiče klima, prodor svetla i osunčanost. Akademska arhitektura treba da bude obojena jakim koloritom koji neće zaseniti ukrase fasade. Zgrada Komande vazduhoplovstva u Zemunu, vrsnog arhitekte Dragiše Brašovana, iz 1935. godine, mora zadržati jedan miran sivi ton, kako bi se sačuvala njena reprezentativnost. Svakako da se ne sme obojiti bordo, narandžasto ili plavo. „Sladunjave”, tople tonove treba koristiti oprezno, s merom, samo gde je to opravdano. Boja zgrada je deo tradicije, identiteta i lica grada – zaključuje Aleksandra Dabižić, istoričar umetnosti u Zavodu za zaštitu spomenika kulture.
Prilikom bojenja fasada ne sme se smetnuti sa uma autentičnost građevinskog materijala. Trenutna boja ne mora da bude izvorna. Tek kad se zagrebe ispod površine, kad počnu da se skidaju naslage prašine i slojevi boja dolazi se do originalne.
– Mnoga zdanja su više puta obnovljena. Njihove fasade vreme je nagrizlo i promenilo. Antički hramovi su najbolji primer da boje ne odolevaju zubu vremena. Kada su izgrađeni šarenili su se kao liciderska srca. Mnogima nije poznato da su stubovi bili crveno-plavi. Kada su se u 19. veku za njih zainteresovali istraživači boje su već bile potpuno isprane – kaže Ivan Rašković.
Arhitektura Beograda je u suštini mešavina pravaca. Uprkos ratovima i razaranjima u prestonici je očuvano više arhitektonskih celina: Kosančićev venac, Dorćol, Englezovac (nazvan po Makenzijevom investitoru škotskog porekla) poznatiji kao Čubura, Neimar, zapadni Vračar. Posebno je izdvojio Novi Beograd, kao najbolji primer modernizma.
– On je istorijska celina velikog kulturnog značaja baš kao i Kosančićev venac i mora se očuvati – ističe on.
Do 2000. godine nije postojala organizovana obnova fasada u gradu. Jedan deo je preuređivala država, drugi javna preduzeća, a treći privatne firme ili vlasnici. Međutim, od 2001. godine grad je u obnovu fasada uložio velika sredstva.
– Ukoliko objekat nije od izuzetnog značaja, a okružen je zdanjima koja su pod ingerencijom Zavoda za zaštitu spomenika kulture onda arhitekte na osnovu umeća i iskustva biraju najprikladniju boju. Najbolja rešenja za noviju gradnju u centru odaberu se na javnom konkursu grada – razjasnila je Tatjana Videnović.
Sve što je u vezi sa preuređenjem zgrada, kako je rekao Rašković, podleže i autorskim pravima.
– Ako autor projekta nije živ ili nije dostupan, a pri tom nije odredio nosioca autorskih prava postoji komisija u Društvu arhitekata Beograda koja odlučuje o građevinskim radovima i procenjuje da li su oni valjani. To uključuje i boju zdanja – rekao je on.
Stručnjaci smatraju da savremena arhitektura datira od polovine prošlog veka, baš kao i moderna. Prva je karakteristična za stambene objekte. Oni su uglavnom svedenih linija, a ulogu detalja koji krase zdanja sazdana početkom prošlog veka preuzele su terase i lođe. Novoizgrađeni poslovni kompleksi, ogromni tržni centri koji se hvale stotinama kvadratnih metara tipičan su odraz današnjeg vremena i obiluju velikim staklenim površinama i čeličnim nosačima. Danas građevinarstvo nije ograničeno u upotrebi boja, čak se i naselja po njima prepoznaju.
Milenija Simić – Branka Vasiljević

Biber sprej
Mimo svih zabrana okupljanja, sazvao sam porodični sastanak. Dok čekamo baku koja kasni, podelio sam ukućanima „nano” maske pa se igramo „šalteruša”. Šta god da „građanin” upita, maskirani „službenik” se pravi – vanzemaljac. Mumla, zeva, mljacka, samo na pitanje ne odgovara... Da se igra ne bi otela kontroli, ipak počinjemo. Zadužujem suprugu da svekrvi prenese propušteno.
Na dnevnom redu jedna tačka – epidemija nasilja, s potpitanjem kako čitav doći kući iz škole, s posla, večernje šetnje... Otkad je počelo da se smrkava u 17 časova, sugrađane po nedovoljno osvetljenim prolazima i ulazima sve češće presreće svakojaka hulja: razbojnici „poslovično”, narkomani u krizi, neki kojima je „pala roletna”... Nasilnici udaraju žrtve francuskim ključem u glavu, prete im zaraženim špricem ili žiletom i otimaju prtljag.
– Poslednjih meseci, rizično je u sumrak proći Tašmajdanskim parkom, šetati Kališem, a u Knezu i okolnim ulicama opasno je sedeti u kafiću čak i usred bela dana. Nipošto se takođe ne treba naći u pogrešno vreme dva kilometra u prečniku oko Slavije, a ako se baš mora tuda proći, hodati brzo i otvoriti četvore oči. Nije pametno zavlačiti se dublje po Zvezdarskoj šumi, a ni sasvim plitko zalaziti u Šumice na Konjarniku. Treba izbegavati blokove, šetališta, pristanište... – dajem uvodnu reč.
– Da li to znači da napuštamo „plan A” i prelazimo na... – oglašava se supruga pod maskom. Obrvamapokazuje da shvata da se virus siledžijstva širi po gradu. Deca ne razumeju, kao da su s Marsa pala. Mogla bi uspešno da sede iza nekog važnog činovničkog stakla.
– Klinci, slušajte pažljivo! „Plan Be”, program samoodbrane i samozaštite članova domaćinstva, stupa na snagu odmah. Propala je naša „genijalna” A varijanta da sopstvenu sigurnost poverimo nekom ko nije u stanju da nam je obezbedi. Na nju se više ne smemo osloniti. Nismo valjda tolike naivčine. A sada, svako sebi nek izabere odbrambeno sredstvo... – gurnuh borbeni ranac pred „živu silu”.
Deca su uzela po bočicu suzavca. Dobar izbor – lako za korišćenje, nije skupo, ali je zato vrlo efikasno. Razbojnik pada kao pokošen. Patike koje je nameračio da otme moraće da potraži kod nekog drugog đaka, čiji se tupavi tata još drži „plana A”.
Ženi je pripala poslednja reč tehnike: minijaturni „elektrošoker” od 700.000 V. Napasnik u kojeg sruči ovoliku strujčinu zasvetleće kao da je otkrio tajnu postanja, i ponuditi joj sve svoje pare. Šta će mu pare kad je u deliću sekunde saznao da sreća uopšte nije u novcu. Sreća je u... napisaću pošto me elektrošokira. U pogledu joj čitam da je taj dan blizu.
Sebi sam dodelio biber sprej. Obara kanadske grizlije u trku, kamoli neće beogradskog nasrtljivca!
– Izvin’te što kasnim – sede među nas baka, „snimi” arsenal na stolu i namače preostalu zelenu masku – saleteo me džeparoš u „šesnaestici”, pokušao da mi drpinovčanik iz tašne.Sunulasam mu biber sprej u facu i spasla imovinu.
– Odakle tebi, majko, biber sprej? Otkad ti kopaš po Internetu? Mora da si ga „na crno” mnogo platila... – očajavam kao komandant vojske u rasulu.
– Kakav Internet! Sama proizvela! Šaku crnog mlevenog bibera umešala s kašičicom ljute tucane paprike i puhnula s dlana pravo u lopovske oči... A kad sam mu iz dubine duše dunula i gas od belog luka, kleknuo je preda mnom i zavapio za milost. Nego, nisam znala da su i ostali putnici s njim u dilu. I oni počeli da se bacakaju po podu i da mole za milost... – ispričala je baka dogodovštinu iz busa.
Potom se živo zainteresovala za snajkin elektrošoker. Raspričale se! Maske im pale!
– Najpre uperite u skota, ovako... Ispalite mu munju u grudi... On pada, puzi, vi ga šutnete, pa još jednom... Zatim ga preskačete i pičite dalje...
– Daš, ćero, neko veče da se provedem...
– Ma važi, samo prvo ja da se uverim da l’ dobro šljaka...
Darko Kalezić

Završeni „Dani Nemačke u Srbiji”
Ljubitelji zvuka violončela sinoć su u sali Kolaračeve zadužbine uživali u nastupu 12 mladih virtuoza na ovom gudačkom instrumentu. Nekadašnji studenti Visoke škole za muziku u Esenu danas čine ansambl „Viva čelo” čiji je umetnički direktor njihov doskorašnji profesor Jang Čang Čo. Uživanje u vrhunskom nastupu garantovala je i činjenica da su članovi sastava „Viva čelo” ugledni i popularni violončelisti iz Nemačke, Francuske, Koreje, Finske, Španije i Srbije. Osim pod vođstvom Čoa, oni nastupaju i kao solisti, bave se kamernom muzikom i pedagoškim radom.
Čim su gudalima dodirnuli žice instrumenata, sinoć je označen i kraj manifestacije „Dana Nemačke u Srbiji” koju su priredili ambasada ove zemlje, njene institucije i preduzeća kako bi građanima Srbije pokazali da su veze dve države prijateljske i neraskidive. Koncerti, filmovi, predavanja, tribine imali su za cilj da ukažu na zajedničku viziju života u slobodnoj, bogatoj i stabilnoj Evropi bez granica.
Na koncertima širom Nemačke „Viva čelo” izvode repertoar napisan samo za njih, ali i obrade kompozicija najrazličitijih stilova – od Baha do Vilje-Lobosa i muzike naših savremenika. Tako su se prestoničkoj publici predstavili delima Jozefa Hajdna, Žana Fransea, Davida Popera, Nikolaja Rimskog Korsakova, Karla Davidova, Astora Pjacole ali i Jana Sibelijusa, Zorana Erića i Vilhelma KajzeraLindemana.
Boris Jovanović sa Zvezdare nije imao dilemu kako da na najbolji način provede subotnje veče. Uhvatio je devojku Sandru za ruku i poveo je na Kolarac. Deo sinoćnjeg repertoara mladih virtuoza nalazi se i na polici sa diskovima ovog mladog Beograđanina.
– Iskreno, nisam ranije čuo za ovaj sastav, ali kada sam video imena kompozitora čijim delima će se predstaviti, nisam mogao da odolim. Svaki vikend započnem muzikom Hajdna, Rimskog-Korsakova i Mocarta kako bih se odmorio od radne nedelje. To je hrana za dušu, a naročito kada se sluša uživo – iskren je Boris.
Nastup ansambla pod upravom Čoa (51), sudeći po reakciji publike, bio je šlag na torti manifestacije „Dani Nemačke u Srbiji”. Ovaj violončelista, rođen u Seulu, u petoj godini počeo je da svira klavir, a tri kasnije i instrument koji mu je doneo slavu. Kao mladić je otišao u Sjedinjene Američke Države da studira na „Kertis” institutu za muziku u Filadelfiji i na Konzervatorijumu „Nju Ingland” u Bostonu. Usavršavanje nastavlja u Evropi. Između 1981. i 1985. godine osvojio je nagrade na velikim međunarodnim takmičenjima „Rostropovič” u Parizu i „Pablo Kazals” u Budimpešti, kao i „ARD” u Minhenu. Čest je gost međunarodnih muzičkih festivala, kao što su Međunarodni čelo festival u Kronbergu a nastupao je i na Beogradskom međunarodnom čelo festu. Od 1987. godine profesor je na Visokoj školi za muziku u Esenu.
J. C.

Književni portret Davida Albaharija
Trstenik – Književni portret Davida Albaharija bio je glavna tema 26. susreta pisaca u Trsteniku, pod nazivom „Savremena srpska proza”, tradicionalne kulturne manifestacije, koja je održana od 12. do 14. novembra u Narodnoj biblioteci „Jefimija”. Susretima pisaca prisustvovao je i sam Albahari, naš pisac jevrejskog porekla, koji od 1994. godine živi u Kalgariju, u Kanadi, a piše na srpskom jeziku.
Susreti pisaca, inače, otvoreni su temom „U književnom konaku Danka Popovića”, koji su predstavili Mileta Aćimović Ivkov, Miša Đurković i Milosav Đalić. Aćimović smatra da je Popović svojim delima nesumnjivo doprineo emancipaciji srpske kulture i nacionalne misli, dok Đurković u prvi plan izvlači problem moralnih normi srpskog naroda, kojima obiluje pesnički konak Danka Popovića.
U ime domaćina, Narodne biblioteke „Jefimija” , književnik Veroljub Vukašinović je spomenuo najznačajnija dela Albaharija, kao i glavne nagrade (NIN-ovu za roman „Mamac”, Andrićevu za knjigu priča „Opis smrti”, Vinaverovu i Ćopićevu za knjigu priča „Pelerina”…), a potom su govorili književni kritičari Gojko Božović i Mihajlo Pantić, kao i sam pisac. Izvode iz dela portretisanog pisca čitao je dramski umetnik Fuad Tabučić.
Za Gojka Božovića, književni portret Albaharija odlikuje istraživački i modernizacijski duh, njegova uvek uzbudljiva jednostavnost i očuvanje poetike čak i pri temeljnoj promeni teme.
Mihajlo Pantić je istakao da je Albahari jedan od najznačajnijih srpskih prozaista u poslednjoj četvrtini 20. i na početku 21. veka.
Prilog za književni portret Davida Albaharija dao je i sam pisac, koji je ovom prilikom u Trstenik doputovao iz dalekog Kalgarija. Govorio je pisanju, za koje reče da je samo po sebi magično, kao i svako stvaranje, o postmodernizmu kao književnom pravcu koji nema više onu snagu iz sedamdesetih godina prošlog veka i da je, zapravo, došao do svog kraja, postao istorija...
Za pisca, ipak, ostaje aktuelno pitanje smisla poetike i poetike smisla, ali i i cilja književnosti.
– Zahvaljujući čitaocima, nastavljam i dalje da pišem iako sam nekada, kao postmodernistički pisac, verovao da je pisanje za čitaoca pomalo prevaziđeno – odgovara na postavljenu dilemu Albahari.
A na molbu „Politike” da odgovori zašto je odlučio da sa dalekog, severnoameričkog kontinenta, doputuje u Trstenik, na raspravu o srpskoj prozi u maloj varoši, pisac odgovara:
– U Trsteniku sam bio do sada samo jednom, kada je promovisan moj roman „Mamac”, pre desetak godina. Ali, naravno da znam za razgovore o srpskoj prozi, koji se u Trsteniku godinama vode i na kojima svake godine neki pisac bude posebno predstavljen. Nekada davno mislio sam da se to meni nikada neće desiti. Međutim, eto, desilo se. Izuzetno sam zadovoljan i zahvalan kritičarima Mihajlu Pantiću i Gojku Božoviću, koji su o meni govorili, i, naravno, organizatorima što su me pozvali, a za ovakve prilike vredi doputovati ovamo, ne samo iz Kanade nego i iz veće daljine.
Ovogodišnji Književni susreti završeni su okruglim stolom i raspravom o fragmentu u srpskoj književnosti.
Rade Stanković

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Pol Delvo i svet antike
Od našeg dopisnika
Brisel – Dvanaest godina posle velike retrospektive koja je organizovana u briselskom Kraljevskom muzeju lepih umetnosti, Pol Delvo ponovo dolazi u centar pažnje jesenjih kulturnih zbivanja kroz izložbu koja je posvećena njegovoj inspiraciji svetom antike. Pol Delvo je, uz Renea Magrita, najpoznatiji belgijski slikar 20. veka. Njegovo delo je, međutim, manje poznato od Magritovog, pre svega zato što je bio manje plodan i manje promovisan na međunarodnom planu.
Ova izložba je plod višegodišnjeg rada francuskih i belgijskih istoričara umetnosti, kao i grčkih stručnjaka i arheologa koji su kroz veoma originalni izbor dela želeli da širokoj publici približe temu antike u delu Pola Delvoa. Ista izložba je bila predstavljena grčkoj publici letos, u Muzeju moderne umetnosti u Androsu, 50 godina posle Delvoovog putovanja u Grčku.
Pol Delvo (1897–1994) svoja prva dela stvara posle završenih studija na Kraljevskoj akademiji lepih umetnosti u Briselu, u postimpresionističkom a kasnije u ekspresionističkom stilu, pod velikim uticajem Džejmsa Ensora. Njegove prve omiljene teme po kojima je postao poznat jesu železničke stanice, vozovi i obnaženi ženski likovi. Do preokreta ka nadrealizmu dolazi kada Delvo otkriva delo Đorđa de Kirika (1934). Iako nikada nije zvanično pristupio ovom pokretu, on svoju slikarsku karijeru nastavlja kao nadrealista.
Inspiracija antikom se pojavljuje u umetnikovim delima tokom tridesetih godina prošlog veka i zauzima sve veći prostor tokom Drugog svetskog rata. Delvo je te tragične godine za čovečanstvo izrazio na veoma neobičan način, pozivajući se na antiku koja reinkarnira suprotno od onoga što je uspon fašizma doneo sa sobom – mudrost i otvorenost duha. U ovim delima važno mesto zauzima antička skulptura koja na direktan način utiče na teatralnost ljudskih likova. Njihova lica su bezizražajna, ogromne crne oči fiksiraju jednu tačku i u posmatraču izazivaju tegobu, zbog odsustva emocija. Karakteristično je i da ovi uglavnom ženski likovi ne komuniciraju između sebe i da su, iako obnaženi, u potpunosti lišeni senzualnosti i erotskog naboja. Njegove dramatične kompozicije i situacije bez izlaza stavljaju u prvi plan scene i mitske likove kao što su: Pigmalion, Venera, Penelopa ili sirene i efebe.
Delvo je upoznao umetnost antike izbliza tokom dva putovanja u Italiju 1937. i 1939. godine i jednog boravka u Grčkoj 1956. godine. Posle tih putovanja, na Delvoovim platnima se često mogu videti hramovi i antički gradovi kao Akropolj, Olimpija i Pompeja.
Ukupno sedamdeset izloženih uljanih radova, crteža i akvarela dolaze iz najpoznatijih svetskih muzeja kao što su: Fondacija „Pegi Gugenhajm” u Veneciji, Tejt modern muzej u Londonu, Centar „Žorž Pompidu” u Parizu, Fondacija „Pol Delvo” u Belgiji, kao i iz švajcarskih i grčkih privatnih kolekcija. Posebno su interesantni crteži u boji, koji su otkrovenje jer je Delvo, pre svega, poznat po svojim uljima na platnu ogromnog formata.
Likovni kritičari se uglavnom slažu da je Delvo naslikao najbolja dela pre 1950. godine. U njima ima više slobode u slikarskom izrazu i više mašte u kompoziciji. U ovom periodu su nastala remek-dela kao što su: „Zeleni kauč” (1944), „Leda” (1936) ili „Sirena” (1949), „22 Zora” (1937)…
Nema sumnje da je Pol Delvo jedna od vodećih ličnosti savremene belgijske umetnosti. Za nekoliko godina će u Briselu biti otvoren muzej u potpunosti posvećen delu ovog slikara. Već je sakupljeno oko 250 dela i izabran je prostor u kojem će se nalaziti muzej. Nije slučajno što se to mesto nalazi preko puta tek otvorenog Magritovog muzeja. Ovaj originalni koncept će, nesumnjivo, upotpuniti sliku o ta dva velikana belgijskog nadrealizma.
Izložba traje do 31. januara 2010. godine.
Mina Aksentijević

Tražim nove razloge za nadu
Reditelj Nikita Milivojević na sceni Ateljea 212 postavlja komad Žan-Pola Sartra „Prljave ruke” koji govori o mladom intelektualcu revolucionaru koji ubija partijskog vođu, spremnog da „uprlja ruke” tako što će zbog političkog pragmatizma partiju gurnuti u neprincipijelnu koaliciju sa dojučerašnjim neprijateljima. Premijera se očekuje sredinom decembra.
Milivojević je dobitnik svih značajnih domaćih pozorišnih nagrada. Režirao je u Srbiji, Sloveniji, Švedskoj, Makedoniji, Turskoj, Grčkoj, SAD. Radi kao profesor režije na Akademiji umetnosti u Novom Sadu.
Vaše predstave su, kažete, vaš način komunikacije sa stvarnošću. Da li iz tih razloga postavljate i „Prljave ruke”?
Da... Sartr bi rekao: „Suzbijam očaj i tražim nove razloge za nadu.”Čovek uvek i u svemu nekako traži sebe, a predstava vremenom postaje ne samo komunikacija sa stvarnošću već i nekakav mehanizam odbrane, pitanje stava. Izborom komada uvek pokazujete da li odgovarate na izazove vremena u kojem živite, ili ne.„Prljave ruke” su eksplozivan tekst u svakom vremenui pokrećumnogo toga. Meni se čini da sutemesvuda oko nas, zatičuvas gde god pogledate.
Jedna od njih je i pitanje trgovine revolucijom, kao i da li se može bilo u šta verovati... Zašto ste vašu predstavu vremenski smestili u našu blisku budućnost?
Mojenajdubljeosećanjevezanozaživotovde, kojevećjakodugotraje, jesteosećanjenesigurnosti, aonoje, naravno, vezanoizabudućnost. U „Prljavim rukama” dovoljno je da godine, neke toponime, imena, partije, zemlje... zamenite odgovarajućim današnjim i dobićete vlastitu stvarnost. Tako, na sličan način, možete da naslutite i budućnost.
Davne 1966. godine u predstavi „Prljave ruke” reditelja Bore Draškovića na sceni JDP-a suočili su se Ljuba Tadić kao Oderer i Miša Janketić kao Igo. Tada je to bio hrabar čin. Šta se u međuvremenu promenilo?
Igoa je nekada igrao Miša Janketić, a u našoj predstavi tu istu ulogu igra njegov sin, tako da ispada da sinovi nastavljaju istu borbu očeva.Za mene to nije slučajnost, već ima jedno dublje značenje. Šezdesetih godina prošlog veka je to bio hrabar pokušaj da se ukaže na mnoge ružne stvari u politici, da se partija oslobodi dogme... Naša predstava,ipak,nastaje u drugačijem okruženju: jasno je da su prljave ruke u međuvremenu postale još prljavije, svet takođe. Mnoge iluzije su nestale. Ali,uprkos tome,i jedan i drugi Igo sa jednakim uverenjem mogu na kraju predstave da kažu – Nisam upotrebljiv!
Jer, „Prljave ruke” su i tekst o slobodi. Svaka generacija mora iznova da se bori za pravo da govori slobodno, da ima vlastito mišljenje, ukratkoza više slobode. Očigledno nikada ne treba prestati govoriti o tome. Uvek je iznova potrebno postavljati pitanje koliko slobode imamo. Sa druge strane,čini se da suvlasti i dalje potrebnijedino poslušni građania kao da je, iz prošlih vremena, nasleđeno razvijanje, podsticanje jednog te istog podaničkog mentaliteta. U stvari,kao da se koreni ovoga što živimo danas nalaze upravo u onome o čemu je govorila predstava Bore Draškovića. Drašković je,inače,bio moj profesor, kada već govorimo o tim produžecima u vremenu.
„Prljave ruke” se bave i pitanjem ideologije. Da li se može vladati nevino? Čije su ruke prljave?
Mislim da svi već dovoljno znamo o tome kako se osvaja vlast, kako političari trguju, koji mehanizmi pokreću vlast. Sve smo to videli, doživeli, tu više nema ništa novo da se kaže. Za mene to, u ovom slučaju,i nije u prvom planu. Mnogo mi je važnije šta se,u stvari,desi, kako propadne, u šta se pretvori revolucija...Kako senešto što je bilo plemenita ideja na početku po pravilu kasnije uprlja, izgubi i nestane. I šta mogu da urade dvoje mladih zaljubljenih ljudi koji su glavni junaci naše priče, kada sistem postane toliko prljav da se prljave ruke podrazumevaju.
Vaš lični lek, kako ste jednom naglasili, jeste – pozorište. Čemu onda izjava da u pozorištu više niste srećni, bar ne na način na koji ste bili nekad?
Naravno,i dalje imam tu lepu iluziju da radim najlepši posao na svetu, verujem takođe da je pozorište i dalje važnoa,pre svega,verujem da ono što se radi ozbiljno ostaje negde zabeleženo, u nečijem sećanju, emociji... I,naravno,da se zbog svega toga osećam ugroženo kada vidim da se i pozorištem trguje. Da je i u njemu vazduh postao zagađen politikom, na isti način kao i sve drugo. Primećujem i kako je nestalo tzv. angažovano pozorište. Kao da smo svi postali mnogo gori nego štosmo bili i,nažalost,mnogo veće kukavice! Sadruge strane,sve to mogu i da razumem,ljudi su umorni, potrošeni, uplašeni za vlastitu egzistenciju i veruju da će,sarađujući, prećutkujući očigledne stvari, na neki način biti pošteđeni. Ta autocenzura je,zaista,vrlo tužna. Zato je ovaj pokušaj Ateljea 212 da se izbori za vlastitu pozorišnu revoluciju zaista za poštovanje. Pozorište mora da bude savest društva, naročito kada društvo ima sve manje savesti.
Borka Trebješanin
-----------------------------------------------------------
Ja sam svoja institucija
U Narodnom pozorištu u Beogradu ste dugo bili stalno zaposleni reditelj u „zamrznutom” stanju. Zašto vas tako dugo nema u nacionalnom teatru? Šta vas je to toliko uvredilo?
Očigledno imam neki problem, ne samo sa Narodnim pozorištem već i uopšte sa raznim„institucijama”... Smatram da upravo one generišu ubijanje svake individualnosti.
Pozicija individualca koji može da deluje slobodno mnogo mi je bliža. Uopšte, mislim da je biti individualac suštinski važno za umetnika. Za mene je prirodno osećanje umetnika da mora neprestano da se suprotstavlja svemu onome što pokušava da upravlja njime i njegovim životom. Posle odlaska iz Bitefa, prvo što sam uradio – dao sam otkaz u Narodnom pozorištu. Ne želim da učestvujem u nečemu u šta ne verujem. Mnogima razne institucije, partije služe kao poluge moći, jer bez njih ne postoje kao ličnosti, i zato smo tu gde jesmo. Ako ste u stanju da kažete: ja sam svoja institucija, to naravno mora da ima svoje posledice, onda vas dugo nema u raznim „pozorištima”, ne samo u nacionalnom teatru. Sve je to isti sistem.
-----------------------------------------------------------
Ovo je i moj grad i moja zemlja
Veliki broj predstava uradili ste u inostranstvu. U Grčkoj vas smatraju „svojim” rediteljem. Mnogi tvrde da su to, zapravo, vaša inostrana bekstva. Koja je istina?
Često odlazim, jer mi je to potrebno da bih bio svoji slobodan, ali se isto tako i vraćam. Ovo je i moj grad i moja zemlja, i neću da dozvolim raznim „trgovcima” da odlučuju o mom životu.

Koliko ko zarađuje u Srbiji
S mesečnom platom od oko 2.000 evra Beograđanka koja je zaposlena u jednoj privatnoj kompaniji kao samohrana majka uspela je da ostvari jedan od najvažnijih životnih ciljeva – omogućila je svom sinu jedincu da ni u čemu ne oskudeva. Anonimno, priznaje da ne mora da razmišlja o troškovima obrazovanja svog deteta, da bez ustezanja ode na zimovanje i letovanje, da sebi ugodi tako što posle napornog radnog dana ode kod pedikira, manikira ili frizera.
I njen kolega iz jedne druge velike privatne firme, kome je takođe nezgodno da o svojoj plati priča pod punim imenom i prezimenom, priznaje da pristojno živi.
– Imam dvoje male dece, ne moram da razmišljam da li ću imati sredstava da im kompletno obnovim garderobu ili da li će mi nedostajati novac da im kupim nešto što im je neophodno za školu. Ne morammnogo nida razmišljamkad mi padne na pamet da odem na neku utakmicu, na koncert s društvom ili u pozorište – ističe.
Dvadesetčetvorogodišnja Milena, zaposlena kao dizajner u jednoj prestoničkom tekstilnom preduzeću, u nečemu se, ipak, slaže s dvoje naših sagovornika, koji su po opisu posla „viši menadžeri”. Ni ona ne želi o svojim prihodima da govori punim imenom i prezimenom.
– Zašto ne želim da kažem prezime? Zato što mi je poražavajuće da sa diplomom više tekstilne škole mesečno zaradim 19.000 dinara – objašnjava.
Pola plate da za kiriju jer stan na periferiji prestonice unajmljuje s drugaricom, nekoliko hiljada potroši na račune, a mesec pregura tako što joj roditelji iz unutrašnjosti obavezno pošalju kovertu u kojoj se nalazi sto evra. U pozorište ode jednom godišnje, garderobu kupuje na rasprodajama ili na uličnim tezgama, na moru nije bila godinama, na zimovanju – nikad u životu.
Njih troje predstavljaju ram dve krajnosti između kojih može da se urami gotovo svaki zaposleni građanin Srbije. Kako je pokazao „Infostudov” servis za istraživanje plata u našoj zemlji najveće zarade, s porezima i doprinosima, imaju viši menadžeri (93.728), dok se najniže plate mesečno isplaćuju krojačima i kožarima (22.602).
U najplaćenije ubrajaju se oni koji rade u lizing kompanijama, zaposleni u kadrovskim službama, informacionim tehnologijama, telekomunikacijama i bankarstvu, ali i marketingu i odnosima s javnošću. Najmanje plaćeni građani Srbije rade u ugostiteljstvu, obradi drveta, trgovini, umetnosti i kulturi, automobilskoj industriji, poljoprivredi i novinarstvu.
Prema podacima Republičkog zavoda za statistiku, prosečna zarada isplaćena u septembru iznosila je 31.319 dinara. Najveća plata „legla” je na račun zaposlenih u oblasti finansijskog posredovanja (74.154), dok su najniži mesečni prihod imali proizvođači radio, TV i komunikacione opreme (12.429). Ništa bolje nisu prošli ni radnici koji se bave obradom kože i predmeta od kože kojima je istog meseca isplaćeno 12.939 dinara.
U našoj zvaničnoj statistici praktično ne postoji podatak o prosečnim zaradama po zanimanjima jer se plate na mesečnom nivou iskazuju po oblastima. Prema rečima Miladina Kovačevića, zamenika direktora Republičkog zavoda za statistiku, te podatke je na indirektan način moguće dobiti preko ankete o radnoj snazi, ali se oni objavljuju dva puta godišnje i iz ugla statistike „ništa ne znači da li veću platu ima fizičar, matematičar, inženjer ili radnik na građevini”.
– Zbog šarenolikosti profila zanimanja takvi podaci su potpuno obesmišljeni. Postoje neka zanimanja koja je nemoguće uprosečiti. Metodološki je teško naći način kojim će se izmeriti prosečna plata ekonomiste. To može da bude i neko ko predaje na fakultetu, ali i neko ko radi kao menadžer u privatnoj firmi, konsultant i ko zna šta još. Takođe, danas postoji raznih inženjera u najrazličitijim oblastima –objašnjava Kovačević.
Međutim, u Srbiji i dalje svako voli da zaviri u tuđ novčanik, pa je internet portal „Infostud” uradio istraživanje koje pokazuje kolike su prosečne plate po zanimanjima. Na osnovu anonimne ankete koju popunjavaju posetioci ove virtuelne stranice ne samo da je moguće saznati kolika je prosečna plata novinara, lekara ili sekretarice, već „Infostud” nudi i mogućnost da svoju zaradu uporedite s vašim kolegama u regionu. Cilj istraživanja je, navode, da zaposleni saznaju da li su adekvatno plaćeni, a bezmalo 30.000 ljudi učestvovalo je u ovoj anketi.
Ako bi se srednjoškolci prilikom izbora zanimanja rukovodili ovim istraživanjem, ne bi pogrešili ako bi odlučili da jednog dana postanu –kompjuterski programeri. U ovoj profesiji plata u proseku iznosi 60.000 dinara, dok je u regionu još veća. Na listi najatraktivnijih zanimanja su i advokati (73.200), građevinski inženjeri (56.300), apotekari (55.200) inženjeri arhitekture (48.800) i bankarski službenici (45.900 dinara). Na spisku najslabije plaćenih nalaze se konobari (23.000), magacioneri (28.500), kuvari (30.000 dinara).
Premapodacima JKP „Gradska čistoća”, čistač prestoničkih ulica u proseku mesečno primi 30.498 dinara, dok njegov kolega koji odnosi smeće ima devethiljade veću platu. Prosečna plata poštara, na primer, nešto je niža i iznosi 31.000 dinara.
Anica Nikolić
-----------------------------------------------------------
Suknja ili pantalone
U Srbiji je plata menadžera prodaje, ukoliko je muškarac, u proseku 30 odsto veća nego ukoliko je ženskog pola, pokazuje istraživanje „Infostuda”. Ipak, ukoliko jedirektorkana čelu odeljenja za odnose s klijentima u marketinškoj, PR ili nekoj drugoj agenciji, njena plata je čak duplo veća nego zarada njenih muških kolega.
Kakvo jeregionalno iskustvo?
U Slovačkoj su najlošije u odnosu na muškarce plaćene žene kontrolori kvaliteta (44 odsto), dok je u Mađarskoj sportski trener ženskog roda duplo manje plaćen nego muškarac. U Češkoj je plata žene regionalnog direktora bezmalo 60 odsto niža od njenog kolege. Zanimanja u kojima „brkovi”, u proseku, znače manju platu su sudski izvršitelj (Slovačka), brend menadžer (Mađarska) i menadžer postrojenja (Češka).
Postoje i poslovi u kojima visina plate ne zavisi od pola. Najravnopravnija zanimanja u Srbiji su ekonomista, službenik za prijem i pomoć klijentima, marketing direktor i hemičar.

Oduzimanje imovine – najbolja borba protiv kriminala
Odlukom Okružnog suda u Beogradu, donetom pre tri dana, Branislavu Uskokoviću, bivšem direktoru Elektrodistribucije Beograd, privremeno je oduzet deo imovine. Reč je je o 12 nekretnina koje se privremeno, pored Uskokoviću, oduzimaju i članovima njegove najuže porodice. Pre donošenja odluke, sud je razmotrio obimnu dokumentaciju koja je pribavljena tokom finansijske istrage i dokaze o legalnim primanjima svih lica. Takođe su saslušane osobe od kojih je predloženo oduzimanje imovine i tužilac. Imajući u vidu krivični postupak, koji se protiv Uskokovića vodi zbog zloupotrebe službenog položaja, činjenicu da su predmetne nepokretnosti stečene u periodu za koje se sumnja da je delo izvršeno, kao i da je očigledna nesrazmera između njihovih legalnih primanja i cene koštanja ovih objekata, sud je doneo svoju odluku na osnovu Zakona o oduzimanju imovine proistekle iz krivičnog dela.
– Da bi se primenjivao Zakon o oduzimanju imovine proistekle iz krivičnog dela moraju da budu ispunjeni određeni uslovi. Jedan od njih jeste da postoji osuda za neko od krivičnih dela u odnosu na koje se primenjuje Zakon. Međutim, ne mora da znači da imovina proističe iz nekog od tih krivičnih dela, već da postoji pretpostavka da ona proističe iz kriminalnih aktivnosti. Primena zakona uslovljena je i visinom stečene imovinske koristi, odnosno vrednosti predmeta krivičnog dela, odnosno predmeta koji su primenjeni, namenjeni ili su nastali izvršenjem krivičnog dela. Neophodno je da ta imovinska korist prelazi milion i po dinara – pojašnjava zakonske odredbe Ivana Ramić, portparol Okružnog suda u Beogradu.
Organi nadležni za otkrivanje, oduzimanje i upravljanje imovinom proisteklom iz krivičnog dela su, navodi naša sagovornica, tužilac, sud, specijalizovana jedinica MUP-a nadležna za finansijsku istragu i Direkcija za upravljanje oduzetom imovinom koja je u sastavu Ministarstva pravde.
– Finansijska istraga je postupak koji za cilj ima prikupljanje dokaza o postojanju imovine proistekle iz krivičnog dela, a sprovodi se kada postoji odgovarajući stepen sumnje da određeno lice poseduje „kriminalnu” imovinu. Tokom ovakve istrage prikupljaju se dokazi o imovini, zakonitim prihodima i troškovima života lica od kojih se oduzima imovina, ali i dokazi o imovini i naknadi za koju je imovina preneta na treće lice. Na osnovu rezultata finansijske istrage, tužilac odlučuje o mogućnosti pokretanja postupka za privremeno, odnosno trajno oduzimanje imovine. Finansijska istraga pokreće se naredbom javnog tužioca koji i rukovodi njome – objašnjava Ramićeva.
Zahtev za privremeno oduzimanje imovine javni tužilac može da podnese kada postoji opasnost da bi kasnije oduzimanje imovine bilo otežano ili onemogućeno. Reč je o meri preventivnog karaktera pomoću koje se imovina stavlja pod „nadzor” Direkcije. Pre donošenja odluke o zahtevu za privremeno oduzimanje imovine, sud zakazuje ročište na koje se pozivaju vlasnik, njegov branilac i tužilac. Ročište se ne prekida, a po njegovom okončanju sud donosi rešenje kojim usvaja ili odbija zahtev tužioca. Protiv ovog rešenja može da se izjavi žalba o kojoj odlučuje vanraspravno veće. Privremeno oduzimanje imovine traje do donošenja odluke o zahtevu za trajno oduzimanje.
– Zahtev za trajno oduzimanje imovine tužilac podnosi posle stupanja optužnice na pravnu snagu, a najkasnije u roku od godinu dana po pravosnažno okončanom postupku. Presudom kojim odbija tužbu ili oslobađa od optužbe, sud će odbaciti zahtev za trajno oduzimanje imovine i ukinuti rešenje o njenom  privremenom oduzimanju. I kod trajnog oduzimanja imovine, sud zakazuje ročište, najpre pripremno, pa glavno, i donosi odluku po njegovom okončanju. Rešenje se dostavlja i Direkciji koja odmah po prijemu preduzima mere za čuvanje i održavanje oduzete imovine kojom upravlja do pravosnažno okončanog postupka za trajno oduzimanje. O žalbi protiv rešenja, odlučuje viši sud – objašnjava portparol beogradskog Okružnog suda.
Do okončanja postupka za trajno oduzimanje imovine, njom upravlja Direkcija i to s pažnjom dobrog domaćina, odnosno dobrog stručnjaka. Troškove čuvanja i održavanja snosi Direkcija.
Miroslava Derikonjić
-----------------------------------------------------------
Krivična dela
Zakon o oduzimanju imovine proistekle iz krivičnog dela usvojen je 23. oktobra 2008. godine, a počeo je da se primenjuje od 1. marta ove godine. Usvajanjem ovog zakona stvoreni su zakonski okviri za efikasniju borbu protiv organizovanog kriminala, korupcije i drugih teških krivičnih dela kojima se pribavlja protivpravna imovinska korist.
Zakon se primenjuje za dela organizovanog kriminala, prikazivanje pornografskog materijala i iskorišćavanje dece za pornografiju, dela protiv privrede (falsifikovanje novca, poreska utaja, krijumčarenje, pranje novca), protiv službene dužnosti (zloupotreba službenog položaja, prevara u službi, pronevera, primanje i davanje mita), protiv javnog reda i mira (nedozvoljena proizvodnja, držanje, nošenje i promet oružja i eksplozivnih materija i nedozvoljeni prelaz državne granice i krijumčarenje ljudi), protiv čovečnosti i drugih dobara zaštićenih međunarodnim pravom (ratni zločini, trgovina ljudima, finansiranje terorizma) kao i za dela neovlašćena proizvodnja, držanje i stavljanje u promet opojnih droga.

Uhapšeni lažni funkcioneri vlade
MUP Srbije uhapsio je četvoročlanu kriminalnu grupu koja je prevarama „zaradila”  više od 4,5 miliona evra. Kako je Tanjugu izjavio ministar policije Ivica Dačić, uhapšena su braća Todor (38) i Nebojša Puletić (35) iz Beograda, kojima je određeno policijsko zadržavanje do 48 sati, kao i još dve osobe čiji identitet nije saopšten u cilju dalje istrage. Dačić je objasnio da je MUP ovo hapšenje izveo u saradnji sa Specijalnim tužilaštvom za borbu protiv organizovanog kriminala, i najavio nastavak akcije.
Policija sumnja da je Todor Puletić od januara 2004. do kraja oktobra 2009. godine izvršio više prevara, tako što se lažno predstavljao kao visoki funkcioner Vlade Srbije i kabineta predsednika Republike, zatim kao pomoćnik ministra unutrašnjih poslova zadužen za koordinaciju Ministarstva odbrane i MUP-a i kao pomoćnik ministra inostranih poslova. Sumnja se da je Todor bio u saizvršilaštvu sa svojim bratom Nebojšom, koji se takođe lažno predstavljao kao zaposlen u Vladi Srbije, službenik MUP-a i Ministarstva pravde, i kao visoki funkcioner kabineta predsednika Republike.
Puletići su na taj način doveli u zabludu više pravnih i fizičkih lica na teritoriji Srbije, saopšteno je iz MUP-a Srbije. Policija poziva građane koji su prevareni da se jave na telefone Službe za borbu protiv organizovanog kriminala 011-3139-927 ili 011-3139-928.
Kako se može saznati u Agenciji za privredne registre, Todor Puletić je direktor beogradske firme „Alto inter”, koja je do pre nekoliko godina bila zvanični zastupnik austrijske firme „Palfinger” za SCG i Republiku Srpsku. Kako „Politika” saznaje, ime Todora Puletića i njegove firme „Alto inter” bilo je 2005. godine u nekoliko navrata pominjano u Kraljevu, prilikom razmena optužbi između čelnih ljudi opštinskih odbora Demokratske stranke i Demokratske stranke Srbije, Slobodana Mihailovića i Ljubiše Jovaševića. Jovašević (DSS) je tada javno pozivao Mihailovića „da objasni u kakvim je odnosima sa Todorom Puletićem i njegovog firmom Alto inter”.
„Alto inter” je inače 2008. godine kao jedini ponuđač učestvovao na tenderu za nabavku specijalizovanog vozila za odnošenje automobila, „pauka” namenjenom gradu Podgorici, na tenderu koji je raspisala Direkcija za javne nabavke Vlade Crne Gore.
„Politika” saznaje da je Todor Puletić zbog prevare hapšen još 2001. godine. Zajedno sa Vitomirom Blažićem, referentom prodaje preduzeća „Alto inter”, Puletić je tada uhapšen zbog sumnje da je prevario jednog državljanina Češke za 400.000 maraka. Policija je tada došla do saznanja da su njih dvojica, predstavljajući se kao visoki funkcioneri Vlade, Čeha nagovorili da uloži 409.000 maraka u osnivanje zajedničkog preduzeća koje bi prodavalo terenska vozila „vaz”, „sobal” i „lada”. Čeh je to i učinio, a Puletić je sebe ubeležio kao jedino ovlašćeno lice za raspolaganje sredstvima. Takođe,  Čeh je uvezao „škodu feliciju”i „vaz” zbog prezentacije, a Puletić i Blažić su vozila prodali i uzeli novac, sve vreme držeći svog navodnog poslovnog partnera u zabludi.
Marko Albunović

Osuđenici u biblioteci
Nekada se o Okružnom zatvoru u Subotici govorilo kao o kaznionici u kojoj je veliki, ako ne i najveći, broj osuđenika čekao izvršenje smrtne kazne. I to, uglavnom, zbog slučajeva teških ubistava. Izvršene su svega tri ovakve kazne, a o njihovim detaljima, mestu i samom izvršenju pogubljenja ni danas se ne govori. Predstavljaju službenu tajnu.
Za razliku od tog vremena, u subotičkom zatvoru sada kaznu, uglavnom, izdržavaju „manje opasni” momci. Oni koji su prvi put osuđeni i to na kaznu do godinu dana i oni ranije osuđivani kojima poslednja izrečene kazna zatvora nije duža od polugodišnje. I svi ti osuđenici članovi su Gradske biblioteke u ovom gradu.
– U okviru zatvora imamo biblioteku čiji je fond oko 4.000 knjiga, ali je on, moram da priznam, zastareo. Ali, našli smo rešenje. Sve zatvorenike smo posredno učlanili u Gradsku biblioteku. Princip je da osuđenici trebuju knjige od vaspitača, a on ide u biblioteku i donosi ih. Najčešće se čita „Zločin i kazna”, „Godine koje su pojeli skakavci”, „Zapisi iz podzemlja”, „Kada su cvetale tikve”. U poslednje vreme čita se i verska literatura, ali i moderna literatura poput one „Kako se obogatiti za jedan minut” ili „Kako kupiti ferari” – otkriva Svetislav Rajšić, upravnik subotičkog zatvora.
Tokom obilaska ove kaznionice, naš sagovornik priznaje da u odnosu na druge ustanove ovakvog tipa ova subotička i nije toliko zanimljiva. Kaže da nema većih problema i da se, kada do njih već dođe, uglavnom uspešno rešavaju i to – razgovorom.
– U Subotičkom zatvoru kaznu izdržavaju oni koji su prvi put osuđeni i to na kaznu do godinu dana, kao i ranije osuđivana lica (povratnici) sa izrečenom kaznom u trajanju od šest meseci. Postoje i izuzeci. Imamo jedan broj lica, između 15 i 30, koji su osuđeni na višegodišnje zatvorske kazne. U naš zatvor se prebacuju osuđena lica koja su u matičnim ustanovama u kojima izdržavaju zatvorsku kaznu označena kao vođe ili članovi neformalne grupe koja ugrožava bezbednost. U našu ustanovu „prebacuju” se i osuđenici u slučajevima kada postoji saznanje da im je ugrožena bezbednost od strane drugih osuđenika, ali i u slučajevima prebukiranosti drugih zavoda. Najviše je onih koji u subotički zatvor dolaze na lični zahtev kako bi im se obezbedio lakši i bolji kontakt sa porodicom, odnosno da bi bili bliže kući – navodi Rajšić.
Subotički zatvor ima duplo više zatvorenika nego što su njegovi kapaciteti. Pravilo je da se o broju osuđenika ne govori. Najveći problem trenutno je, kaže naš sagovornik, veliki broj pritvorenika i mali broj osuđenika koji mogu da budu radno angažovani. Oni kojima je to dozvoljeno zbog tretmana u kom se nalaze, rade unutar zatvora (održavanje higijene, rad u kuhinji), na zatvorskoj ekonomiji koja se nalazi na putu za Palić.
– Ekonomija ima oko 100 hektara zemlje. Trenutno imamo oko 100 ovaca i isto toliko prasića. Sadimo sve, od žitarica do šargarepe. Od toga, praktično, živimo. Ono što preostane, a toga je uglavnom malo, prodajemo ili menjamo – kaže naš sagovornik.
Dešava se, priznaje Rajšić, da probleme prave pritvorenici koji su narkomani. S obzirom na to da su u pritvoru, navodi naš sagovornik, oni moraju tokom istrage da budu dostupni postupajućem sudu, odnosno da budu u zatvoru. Tek u najtežim slučajevima i po naredbama sudija prebacuju se u Specijalnu bolnicu u Beogradu.
– Nisu to alarmantne brojke, ali takvi slučajevi, ipak, postoje. Imamo problema i sa licima koja su osuđena na dugogodišnje zatvorske kazne. Oni žele više prostora, kulturnih manifestacija, a mi nismo u mogućnosti da im to omogućimo. Da bi rešili problem mnogo razgovaramo sa njima i, uglavnom, pronalazimo rešenje. Recimo, svakodnevno ih puštamo u teretanu, na naš mali košarkaški teren i šetalište. Međutim, treba naglasiti da su veliki zavodi poput onih u Sremskoj Mitrovici, Nišu ili Požarevcu mnogo bolje opremljeni sadržajem za osuđenike sa dužim kaznama – navodi Rajšić.
Subotički zatvor se trenutno adaptira, a ako sve bude kako treba, svaka pritvorska soba će u dogledno vreme imati televizor i kablovsku mrežu. Već sada u većini soba postoje televizori. Donosi ih rodbina osuđenih, a neretko se dešava i da ih osuđenici, uz adekvatne pismene izjave,  kada završe sa izdržavanjem, ostavljaju cimerima.
– I u našoj ustanovi se redovno vrše pretresi i adekvatne mere za sprečavanje unošenja zabranjenih stvari i predmeta. Prosto je neverovatno šta srodnici i sami osuđenici smišljaju da bi uneli u zatvor, na primer, mobilni telefon. Bude pokušaja unošenja u originalnim ambalažama i konzervama. Ponekad im to i uspe, ali ih, ipak, najčešće otkriju pripadnici Službe obezbeđenja. Što se droge tiče, redovno obavljamo testiranja osuđenika. Prošle nedelje smo, recimo, testirali tri lica i svi su bili negativni – kaže na kraju upravnik Okružnog zatvora u Subotici.
Miroslava Derikonjić
-----------------------------------------------------------
Zatvor u Gradskoj kući
Tokom Drugog svetskog rata i okupacije severnog dela Srbije od strane mađarskog okupatora, pored postojećeg zatvora za iste potrebe koristila su se još dva objekta u Subotici. Reč je o Žutoj kući u kojoj je stradalo mnogo patriota i nevinih ljudi i zatvorskoj jedinici na trećem spratu Gradske kuće, sadašnjeg Istorijskog arhiva. Ovde i danas postoje teška metalna vrata nekadašnjih ćelija na kojima su ispisana i urezana imena nekadašnjih zatočenika.

ARAPSKI STRAH OD PROMENA
Dok Arapi nemo posmatraju kako svet obeležava dve decenije pada Berlinskog zida otvara se pitanje rušenja arapskog zida – nevidljive barijere autoritarnosti i rigidnosti koja njihov region izdvaja istom čvrstinom kojom je onaj berlinski nekada delio Evropu.
Tranzicija od totalitarne do slobodne države mimoišla je arapski svet. Ne islamski, već upravo arapski. Arapska društva usamljeno su izuzeta od planetarnog talasa liberalizacije i demokratizacije.
Zašto je projektil političke i ekonomske globalizacije, lansiran padom Berlinskog zida, samo rikošetom okrznuo Bliski istok? Mnoštvo je razloga. Koliko spoljašnjih, toliko i unutrašnjih.
Dok se Evropa ujedinjava, na Bliskom istoku i dalje bukte ili tinjaju ratovi i nasilje: izraelsko-palestinski sukob, najstariji konflikt savremenog sveta, Irak, Jemen, fundamentalizam i deca džihada.
Region je istovremeno prva linija fronta neokolonijalizma. Nafta je nekim Arapima obezbedila blagostanje ali je zla kob regiona. Amerikanci su zamenili Britance i Francuze podržavajući poslušne autokrate i pokušavajući da očiste preostale džepove panarabizma.
Uprkos nasilju koje desetkuje Irak, arapski svet proživeo je dve relativno stabilne decenije, ako se izuzmu iračka invazija Kuvajta i sukob Palestinaca i Izraelaca. Prošlo je vreme ubistava, državnih udara i socijalnih potresa koje je dominiralo regionom od 1945. do 1990.
Relativna stabilnost nije međutim doprinela da se stvari poprave. Autoritarni režimi, moćne tajne službe, podmićeno sudstvo, kontrolisani mediji, ekonomsko nazadovanje većine uz bogaćenje manjine, slabašni socijalni sistemi, upušteno obrazovanje i zdravstvo, sve je to tužan saldo arapskog sveta. Pod simultanim napadima spolja i iznutra stvoreno je more nezadovoljnika koje islamistički pokreti militarizuju.
Onda se, koliko pre četiri godine, učinilo da promene ne mogu da zaobiđu Bliski istok. U Iraku su održani prvi izbori. Sirijci su konačno odlučili da povuku vojsku iz Libana. ,,Pao je Berlinski zid”, uzvikivao je vođa libanskih Druza.
Palestinci su po svim standardima demokratije izabrali Arafatovog naslednika. Saudijska Arabija održala je lokalne izbore, dotle nezabeležene u analima srednjovekovne monarhije, dok je jedan od Sauda govorio da će žene prvi put izaći na birališta.
Egipatski predsednik, četvorostruki pobednik na izborima sa 90 odsto pa naviše osvojenih glasova, iznenadio je sve kada je najavio da nema ništa protiv da na petim izborima dobije opozicione protivkandidate.
,,Arapsko proleće” uselilo se namah u udarne naslove. Pravljena su poređenja sa tranzicijom Istočne Evrope. Posle toliko loših vesti, na Bliskom istoku se govorilo o eksperimentima slobode, a demokratizacija regiona imenovana je za tačku oslonca američke politike.
Potom su stvari počele da se vraćaju na staro. Irački parlament je, kao i sve druge institucije koje su instalirali okupatori, pokazao nemoć da razreši probleme zemlje koja je sve dublje tonula u nasilje.
Sirijci su fizički napustili Liban ali se nisu odrekli namere da utiču na unutrašnja zbivanja svog suseda. Suočeni sa korumpiranom i neefikasnom vlašću, Palestinci su se radikalizovali. Saudijci nisu ni pomišljali na ozbiljnije reforme. Mubarak je naravno dobio peti mandat.
Stepeni autokratije arapskih država različiti su, ali rezultat je istovetan: žitelj arapske ulice oseća da ne može slobodno da kaže šta misli, još manje da utiče na politiku svoje vlasti. Može da bude ponosan na svoju religiju, kulturu i identitet, ali je bespomoćan i ranjiv.
To što Berlinski zid nije uticao na bliskoistočna zbivanja umnogome može da se objasni i postojanjem jednog zida koji Arapi podižu prema svetu.
Arapska poslovica kaže: ,,Ja i moj brat protiv našeg rođaka, ali moj rođak i ja protiv stranca”. Važni su krvno srodstvo, tribalizam, nacionalizam. Klanu su lojalnost i pokornost pod brojem jedan. Nije važno da li je klan dobar ili ne.
Arapima unutrašnja pravila ponašanja nisu ista kao ona prema spolja. To što govore među sobom razlikuje se od onoga što govore ostatku sveta. Nema u tome laži. To je jednostavno drugo lice koje se predstavlja nemuslimanima.
Osećaj lojalnosti podržava izolacionizam. Nevidljivi zidovi štite diktatore koji seju strah i zloupotrebljavaju islam radi sopstvene moći. Podanici u svakoj prilici moraju da ispolje lojalnost prema vođama koji više vole račune u Švajcarskoj nego sopstvene narode.
Upravo zato, dve decenije kasnije, kada izađu na svetsku arenu, Arapi prečesto mogu da utvrde da su njihovi unutrašnji kodovi ponašanja u neskladu sa vrednostima koje su se globalno raširile rušenjem Berlinskog zida.
Arapi su na razne načine pokušavali da spreče širenje osećanja očaja i ogorčenja. U Alžiru, Egiptu, Libiji, Siriji ili Jemenu eksperimentisalo se sa socijalizmom. U monarhijama zaliva, Jordanu ili Maroku sa državnim kapitalizmom. Pokušavalo se i sa domaćim ideologijama, od naserizma do baasizma.
Ispada da je jedina neisprobana ideologija ona koju je svet u velikoj meri prigrlio posle rušenja Berlinskog zida: demokratija liberalnog kapitalizma.
Sem Libana i Jordana, neki elementi kontrolisane liberalnosti mogli bi da se nađu kod vladara Bahreina, Katara, Omana i Ujedinjenih Arapskih Emirata. Sve je to malo.
Sekularne države regiona suočene su sa ozbiljnim problemima. Liderska uloga Egipta u arapskom svetu erodirala je kako se uticaj prebacivao prema zalivu, Siriji, možda i Iraku ukoliko uspe da se sredi. Sudbina reformi u Egiptu mogla bi umnogome da označi potonuće ili obnovu arapskog sveta.
Imajući u vidu ozbiljnu stagnaciju, mnogi dolaze do zaključka da je sadašnji status kvo na ivici iscrpljenosti. Stižu nezadovoljnici čiji zahtevi za slobodama podsećaju na mlade generacije sovjetskog bloka: obrazovana arapska mladež čije su osnovne potrebe zadovoljene ali čiji politički potencijal, kulturološku kreativnost ili ekonomsku umešnost ograničavaju zatvoreni, militarizovani sistemi koji ih dehumanizuju.
Šta bi mogla da donese budućnost? Za razliku od promena koje su u Berlinu 1989. označile kraj ,,hladnog” rata, ujedinile Nemačku i demokratizovale istočnu Evropu, najčešće opcije koje se nude Bliskom istoku nisu nimalo povoljne.
Anarhija kakva je talibanima i Osami bin Ladenu omogućila da drmaju Avganistanom. Građanski ratovi kakvi su cepali Alžir i Sudan. Još autoritarniji režimi. Postoji li pozitivna alternativa koja bi sprečila da Bliski istok utone u haos?
Postoji: reforme koje bi uspostavile vladavinu zakona, ličnih sloboda, robustnijeg građanskog društva, opštu demokratizaciju. Sve je to moguće pod uslovom da Arapi izuče primer postkomunističke Evrope i oslobode se straha po kome reforme znače njihovo samouništenje.
Reforme su međutim tek jedna polovina posla. Druga polovina je uspostavljanje mira između Izraela i Palestinaca, dva naroda koja već deli 400 kilometara zida, poput Berlinskog. Nikakve reforme neće proći usred konflikta koji razgoreva ekstremizam i mržnju.
Teško je predvideti kako će se, i kada, arapski region promeniti. Da li će, i gde, sevnuti varnica Solidarnošći koja je iz Poljske zapalila sovjetski blok. Verovatnoća da će se to dogoditi svakako raste. Demokratizacija je proces, a ne događaj. Zar ne?

U bundi sam otišla u zatvor
Biljana Plavšić priča kako je uzela danas peglu u ruke, pa se i od nje uplašila. „Sedam godina nisam je videla. Otišla sam u prodavnicu da kupim čarape i nisam mogla da se setim kako se kaže likra”. Kaže i: „Ne mrzim ljude i nikom se ne svetim. Ni na koga se ne ljutim zbog svega ovoga. Bog mi je odredio takav put, i eto”.
Pojedini srpski intelektualci nazvali su vas izdajicom, zbog vašeg priznanja?
Taj koji je to govorio trebalo bi dobro da mućne glavom kakve je poruke slao onome koji je imao komandnu odgovornost.
Kako danas vidite svoj život koji je nekad bio posvećen nauci?
I da sam ostala na fakultetu, danas bih bila u penziji. Možda bih radila na nekim projektima. Ja sam svoja naučna otkrića pomalo i zaboravila. Ali u zatvoru mi je moj stari profesor, Amerikanac, kod koga sam kao fulbrajtovac radila, slao pozdrave. Ja sam otkrila kako da se uništi virus koji napada kokosovu palmu. I to je bio rad na koji su se pozivali naučnici iz celog sveta. Ne mislim da se bavim ni politikom ni naukom.
Malo je falilo da postanete akademik, ali to se ipak nije desilo?
Bila sam pred izborom za Akademiju nauka BiH, kada je objavljena moja kandidatura za člana predsedništva na prvim višepartijskim izborima. Tada sam bila i dekan na sarajevskom fakultetu. Ipak odlučila sam da se posvetim svom narodu u nevolji.
Veliki sam antikomunista, nikad nisam bila član partije. Dobila sam najveći broj glasova od svih srpskih kandidata. Nisam se dvoumila da budem na strani svog naroda. Akademija mi više nije bila ni na kraj pameti. Pomislila sam da je to trenutak da se rešimo komunizma, da međunacionalno pitanje rešimo demokratskim putem.
Kada bi istorija mogla da se ponovi, da li biste vi ponovili svoj život?
Sve bih isto ponovila, verovatno bi bilo isto. Ne žalim se na svoj put koji mi je bog odredio.
Nikad se nisam bavila politikom. Bavila sam se svojim narodom. Da mu je bilo dobro, tu uopšte ne bih bila.
Nameravate li sada da se bavite politikom?
Neću se baviti politikom. Znam koje se biološke promene dešavaju u organizmu starom 80 godina. Ipak, malo je reći da je ovaj narod razapet. Srbi na Kosovu danas prolaze golgotu.
Sačekao vas je Milorad Dodik, on je premijer RS, kako je došlo do tog aranžmana?
Milorad Dodik je moj prijatelj, bio je premijer kada sam bila predsednik i kada smo sprovodili Dejtonski sporazum. Uvek smo divno sarađivali. Kada je došlo do razgovora o tome kako ću ja natrag da putujem, Šveđani su se brinuli da to izvedu bezbedno. Tražili su put bez rizika za mene. Prihvatili su predlog da Vlada RS pošalje po mene avion. Ja sam poželela da dođem kao obični građanin, Jatom.
Sleteli ste u Beograd u bundi...
U toj istoj bundi otišla sam u zatvor. Tada je bilo jako hladno. U njoj sam bila kad su mi stavili lisice na ruke. Kasnije, u zatvoru, ne samo bunda već i kompletna odeća stajala je u zatvorskom podrumu. Vratili su mi je kad sam izlazila. Da li je zaista to moglo nekome da smeta.
Ovde vas čuvaju momci iz obezbeđenja, šta je njihov posao?
O tome se nisam mnogo raspitivala, ali ako Ministarstvo unutrašnjih poslova procenjuje da neko treba da me obezbeđuje, neka obezbeđuje. Bila sam i danas u crkvi, a hoće li ti momci stajati ispred crkve to je njihovo. Kad uđem u crkvu više nikog ne primećujem. Prvih dana, kako se koja smena menjala, tako su dolazili da se upoznaju sa mnom. Tako ih sada sve poznajem. Volela bih da sam kao ptica na grani, ali ne želim da pravim pitanje zbog toga. Možda je za zemlju važno da tako bude.
Da li se osećate kao žrtva, da li ste vi nečija žrtva?
Skoro da mi je najteže da odgovorim na ovo pitanje. U sve ovo sam ušla ne znajući da će biti rata. Kada se već sve ovo desilo, prvi treba da odgovaraju oni koji su predstavljali i vodili narod. Volela bih samo da je bilo pravde. A nije je bilo.
Da li se kajete?
U zatvoru sam mnogo puta iščitavala dela Nikolaja Velimirovića, o njegovim zatvorskim danima u logoru Dahau i njegovim razgovorima sa Bogom. Na početku sam mislila da to nikada neću uspeti da postignem. Ali postigla sam, i zato ni u Hinsenbergu nikad nisam bila sama. O svom pokajanju, mogu danas da vam kažem, razgovaram samo sa Bogom. Ni sa kim drugim ne mogu ovu duhovnu dimenziju da podelim.
Zorana Šuvaković

Neodgovorni lekari sumnjom u vakcinu zbunjuju narod
Ministar zdravlja u Vladi Srbije Tomica Milosavljević nema dilemu koja ovih dana zaokuplja mnoge građane – vakcinisati se protiv novog gripa ili ne. Učiniće to i on i svi članovi njegove porodice. Iako je s više strana pozivan da da ostavku zbog navodne nespremnosti države da se suoči sa epidemijom novog gripa, a pre toga i zbog požara u KBC „Dragiša Mišović” u Beogradu, on je uveren u ispravnost onoga što radi.
Kako doživljavate to što Vas ljudi nazivaju večitim ministrom i što u poslednje vreme mnogi traže vašu ostavku?
Ne postoji nijedna zemlja u Evropi u kojoj se neko kada se u kontinuitetu nalazi na tom mestu i to radi tako da tri puta na izborima dobije poverenje građana, i koga pet puta u Skupštini zatekne obaveza da položi zakletvu pred poslanicima, doživljava kao nekvalitet. Nigde to nije mana. I to je dokaz da nama treba mnogo učenja o parlamentarizmu, da kod nas nažalost nisu važne istina i činjenice, već utisak koji se o nečemu stvori. Ne želim da budem paranoidan, ali vučenje po blatu ministra zdravlja počelo je onoga dana kada je rekao da će predložiti usvajanje zakona o zaštiti stanovništva od štetnosti duvanskog dima.
Izjavom da se virus novog gripa „zavrteo” u Guči razljutili ste predstavnike tamošnje lokalne vlasti. Postoje li dokazi za tu Vašu tvrdnju jer u vreme održavanja Sabora trubača nije registrovan nijedan slučaj obolelog od virusa H1N1?
Ja nikad nisam rekao da u Guči nije bilo nadzora. Sabor trubača je epidemiološki bio kontrolisan i nadziran. To nije minus za Guču, niti za predsednika opštine Lučani. I nije tačno da sam ja neprijatelj Guče. Naravno da se virus negde „zavrteo” jer ne bi onda ni došlo do epidemije. Postoji osnovana epidemiološka pretpostavka da se to dogodilo. Niko nije kriv za to što se to desilo, to je epidemiološki sled događaja. Prema našem iskustvu, jedan oboleli zarazi dvoje, troje ljudi.
Jedan poslanik gradske skupštine Grada Niša zamerio Vam je to što ste obišli bolnice u Beogradu i rekli da je prestonica spremna za epidemiju gripa, ali što to niste proverili u drugim gradovima. Da li ćete obići najveće kliničke centre u unutrašnjosti?
To je netačno. Istina je da smo obišli sve zdravstvene ustanove više puta uknjučujući i Niš. Naravno da ću ići ponovo tamo, nije mi ni prvi ni poslednji put. Ako je neko učinio nešto za decentralizaciju zemlje, to bi trebao da bude ministar Milosavljević i Ministarstvo zdravlja, koje nije zaboravilo da je Srbija od severa do juga, od istoka do zapada. Na ove zamerke mogu samo da kažem staru latinsku izreku: „Kakvih li vremena, kakvih li ljudi”.
Mislite li da ste svojom izjavom o obaveznom potpisivanju i za primanje i za odbijanje vanredne vakcinacije podstakli sumnju kod građana u kvalitet cepiva?
U slučaju pandemije, kakav god da bude ishod, nijedan ministar zdravlja, u bilo kojoj zemlji na svetu, neće biti pobednik ni u kom slučaju. Ako bude teška epidemija, neko će reći: „Uradili ste malo, nije bilo dovoljno”. Ako bude lakša epidemija, reći će: „Radili ste ono što nije bilo potrebno”. Na primer, moji otac i majka su dijabetičari i ako im doktor kaže da treba da prime vakcinu, treba da ga poslušaju, a ako neće da se to napiše u karton. Lični stav mi je bio da i kad čovek primi vakcinu treba da potpiše. Epidemiolozi i pravnici su me ubedili da se to ne radi.
Na koji način će biti sprovedena vanredna vakcinacija protiv novog gripa? Da li će se građani sami javljati svom lekaru ili će ih zdravstveni radnici pozivati po nekom jedinstvenom spisku?
U ovom trenutku se kreira plan za sprovođenje aktivnosti. Mi imamo iskustva s vakcinacijama. Ovo bi trebalo da bude najmasovnija vakcinacija koja je ikad sprovedena, izuzev u slučaju variole vere 1972. godine. Ali, ovde je reč o drugačijoj priči i problemu. Vakcinacija protiv novog gripa sprovešće se tako da veliki broj građana bude vakcinisan u kratkom roku i bez nepotrebnih gužvi. Kada vakcine stignu u Institut „Torlak” biće distribuisane na 23 mesta u Srbiji, u institute i zavode za javno zdravlje, na teritoriji 25 okruga. Od trenutka kada se dopreme sledećeg dana počinje imunizacija.
Da li ćete se Vi vakcinisati protiv novog gripa? Da li ste primili cepivo protiv sezonskog virusa?
Nisam se vakcinisao protiv sezonskog, ali hoću protiv novog gripa. Moji roditelji spadaju u grupu onih s hroničnim bolestima i biće vakcinisani kada dođe vreme za njih. Drugi članovi porodice su zdravi i dobiće cepivo kada na njih dođe red. Ja bih vrlo rado primio vakcinu među prvima, ali treba da mi neko da dozvolu za to jer nisam u prioritetnoj grupi. Pozvaću i državne funkcionere da to isto učine.
Da li će svi građani primiti iste vakcine i da li su sve identičnog kvaliteta? Mnogi ljudi su u strahu od kada su u medijima čuli priču da su u Nemačkoj neki primali jedne kvalitetnije, a neki one slabijeg kvaliteta.
Sve vakcine koje su prošle evropsku kontrolu su dobre. Nemačka priča je iskrivljena u medijima. Nemačka je federacija, sistem od više država. Svaka od njih ima svoju autonomiju u organizaciji zdravstvene službe i kupovini vakcina. Kod njih su nabavljane različite vakcine na više mesta. Nije kupovano s jednog mesta za sve, već je svako nabavljao po svome i u jednom trenutku je krenula priča da li su ove ili one bolje. A tome su „kumovali” i neki lekari neodgovornim izjavama koje samo zbunjuju narod. Svaka vakcina protiv gripa je napravljena tehnologijom koja je strogo kontrolisana, očišćena i maksimalno prilagođena standardima koji su uvek u farmaceutskoj industriji visoki. Ne može svako da je napravi. Spominje se da u vakcini ima žive. Ima je u onolikoj količini koliko u konzervi tunjevine koju kupujete da jedete.
Spekuliše se da su se na tržištu Srbije već pojavile neke vakcine protiv novog gripa i da se pojedinci već vakcinišu. Da li ste čuli za takvu pojavu?
Građani moraju dobro da vode računa. Moj savet je da se ne kupuje vakcina koja je drugačije došla u zemlju jer postoji velika opasnost od falsifikata. Mogu time samo da naprave veću štetu nego korist. Vakcina koju ćemo dobiti je prošla kontrolu Evropske agencije za lekove, ispitana je na najbolje moguće načine.
Po kojim će se kriterijumima sprovoditi vakcinacija u drugom krugu nabavke cepiva? Da li će je najpre dobijati poslanici ili će prednost imati, recimo, vozači GSP-a?
U istom trenutku će početi vakcinacija vozača gradskog prevoza i poslanika. Zato što su i jedni i drugi pripadnici javnih službi bez kojih društvo ne može da funkcioniše. Niti je prioritet na strani poslanika, niti je na strani vozača, pilota, đubretara, novinara ili policajca. U prvom redu je bitno da budu vakcinisani zdravstveni radnici, a zbog toga je maskama mesto u bolnici i da ih nose oni koji leče najteže bolesnike. Ako se vakcinišu, nema potrebe za maskama.
Zbog čega je kod nas proglašena epidemija novog gripa, a u drugim zemljama sa sličnom epidemiološkom situacijom nije?
Svaka zemlja ima svoje zakonodavstvo. Ako imate lokalne epidemije na različitim mestima koje prijavljuju zavodi za javno zdravlje i ako budu u određenom broju, to je trenutak u kojem „Batut” predlaže ministru proglašavanje epidemije. Kada je polovina stanovništva ugrožena – onda je cela zemlja ugrožena.
Da li isključivo kod obolelih od neke hronične bolesti, koji dobiju novi grip, može doći do smrtnog ishoda? Ili su i potpuno zdravi ljudi ugroženi?
Rizik da se oboli je veći jer je virus potpuno nov. I zaraznost je veća, malo ima šansi da se od njega sakrijete. Između jedan i 10 odsto obolelih mora da legne u bolnicu. Od tog broja, za 10 do 20 odsto je neophodno da budu na intenzivnoj nezi, na respiratoru, a od toga dva do devet odsto ima rizik da ne preživi. Deset puta postoji veći rizik da u bolnici završi trudnica. Tačno je da većina onih koji dospeju u kliniku ima neku hroničnu bolest, ili su ekstremno gojazni, ili imaju srčanu bolest, ili dijabetes, a pokazano je da su svi smrtni slučajevi na planeti dosad u 80 odsto slučajeva imali neku hroničnu bolest. Od naših osmoro ljudi koji su preminuli, u šest slučajeva su bili oni s nekim hroničnim oboljenjem, a dvoje nikakvu bolest.
Danijela Davidov-Kesar
-----------------------------------------------------------
Kandidat za SANU po preporuci kolega
Kako komentarišete činjenicu da niste izabrani za člana Srpske akademije nauka i umetnosti i da ste dobili mlaku podršku?
Ja sam profesor interne medicine i gastroenterologije Medicinskog fakulteta Univerziteta u Beogradu. Uvek sam se trudio da svoje stručno i naučno iskustvo koristim u radu kao ministar zdravlja i da to bude korisno za građane. Za članstvo u SANU predložile su me moje kolege po struci i nauci i to mi je najvažnije. Da li će članovi Akademije izglasati prijem u SANU ili neizglasati, to niti može da poveća nečiju vrednost i specifičnu težinu, niti može da je smanji.

Tri miliona doza vakcina protiv novog gripa
Srbija će od švajcarske kompanije „Novartis” kupiti tri miliona doza vakcina protiv novog gripa tipa „fosetrija”, a građani sa slabijim imunitetom biće vakcinisani dva puta, rekao je juče dr Branislav Tiodorović, predsednik komisije za nabavku vakcina.
Prema njegovim rečima, zdravi građani biće vakcinisani jednom, a pacijenti na zračnoj i hemoterapiji i oboleli od malignih oboljenja dva puta.
–Za prioritetne grupe stanovništva – hronične bolesnike, trudnice i decu stariju od šest meseci biće dovoljno vakcina, aako zatreba biće nabavljene dodatne količine. Protiv novog gripa biće vakcinisani i roditelji dece mlađe od šest meseci, jer deca u tom uzrastu ne mogu biti vakcinisana– istakao je dr Tiodorović.
Inače, u odnosu ne prethodne dane ove sedmice juče i prekjuče na Infektivnu kliniku niškog Kliničkog centra za lekarsku pomoć javio se manji broj građana kod kojih se sumnja da su zaraženi virusom novog gripa H1N1, ali je, zvanično nam je rečeno, sve više težih slučajeva, javlja dopisnik „Politike” Toma Todorović.
Prema informacijama direktora ove klinike prof. dr Žarka Rankovića od petka do subote u podne na klinici su pregledana 33 pacijenta koji su se žalili da otežano dišu.
– Na bolničko lečenje zadržano je petoro novih pacijenata, dok su ostali upućeni na kućno lečenje. Od novoprimljenih pacijenata na klinici je i jedna bolesnica u poodmakloj trudnoći, koja je u potpunoj izolaciji i čije se zdravstveno stanje neprestano prati – rekao je dr Ranković.
Prema njegovim rečima, zbog veoma teških oblika zapaljenja pluća i drugih smetnji u radu disajnih organa, na respiratore su priključena još dva pacijenta, tako da je sada na aparatima za veštačku ventilaciju na niškoj klinici pet najtežih bolesnika.
Inače, prekjuče po podne zvanično je na Institutu „Torlak” potvrđeno da je pacijent iz Niša, koji je na Infektivnoj klinici preminuo u utorak ujutru, bio zaražen virusom H1N1 i on je deveta žrtva novog gripa u Srbiji.
Zbog širenja novog gripa, iako su pod „tretmanom” koji im omogućava da, u cilju poseta porodicama, napuštaju zatvore, osuđenici u Srbiji od pre nekoliko dana ne mogu da koriste ovu pogodnost.
Naime, po preporuci Ministarstva zdravlja, Ministarstvo pravde odlučilo je da se zatvorenicima privremeno obustavi izlazak van kazneno-popravnih zavoda. A, da su nadležni odlučni da novom gripu ne dozvole da se uvuče u zatvore govori i podatak da je za sva osuđena lica obezbeđena zaštitna oprema.
– U cilju sprečavanja unošenja virusa novog gripa svim ustanovama za izvršenje krivičnih sankcija poslat je dopis da se obustave izlasci osuđenicima i istovremeno im je dostavljeno ukupno 20.000 zaštitnih maski. Naloženo je i strogo pridržavanje higijenskih mera i kontrola ulaska u zatvore. Za sada osuđenike mogu da posećuju jedino članovi njihovih porodica – rekao je novinaru  „Politike” Miroslavi Derikonjić, Damir Joka, načelnik Odeljenja za tretman u Upravi za izvršenje krivičnih sankcija Ministarstva pravde.
Na pitanje da li se na ovaj način uskraćuju prava osuđenim licima s obzirom na to da su im ukinute određene pogodnosti, Joka odgovara potvrdno i naglašava da je ovakva odluka doneta zbog zaštite zdravlja svih osuđenika, jer pravo na zaštitu od epidemije imaju i osuđenici koji nemaju pravo na izlazak iz zatvora.
– Našli smo se u jednoj novoj i složenoj situaciji i treba da joj se prilagodimo. Uradićemo sve kako bi se kontakt između izolovane sredine, kakva je zatvorska, i slobodne populacije sveo na minimum. Mera zabrane napuštanja kazneno-popravnih zavoda biće na snazi sve dok Ministarstvo zdravlja ne bude ocenilo da je rizik od širenja virusa smanjen ili u granicama kontrole – objašnjava Joka.
Da bi se sprečilo širenje novog gripa Ministarstvo pravde formiralo je i sedmočlanu radnu grupu koja treba da preduzme sve mere za sprečavanje epidemije unutar zatvorskog sistema.
Broj prijavljenih sa simptomima gripa u Moravičkom okrugu se smanjuje u poslednjih pet dana, saopštio je juče Zavod za javno zdravlje Čačka koji prati epidemiološku situaciju u okrugu, a prenosi Beta.
U valjevskoj bolnici 15 pacijenata se leči od novog gripa, saopšteno je juče iz te ustanove, a javlja Tanjug.
G. B.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Požar u „Zastavi“, „punto“ na leru
Kragujevac – U pogonu montaže „Zastave“ juče posle deset sati izbio je veliki požar, u kome je u potpunosti uništen deo transportne linije za sklapanje „punta“. Proces proizvodnje je doveden u pitanje i, prema prvim procenama, trebaće bar oko mesec dana da se sanira šteta. Na sreću, ljudskih žrtava nije bilo, a radnici koji su se zatekli u fabrici ostali su nepovređeni.
Veliki deo krova pogona u kome je izbio požar obrušio se, a katastrofa je izbegnuta zahvaljujući brzoj intervenciji kragujevačkih vatrogasaca. Pripadnici vatrogasnog bataljona sprečili su širenje vatrene stihije na pogon lakirnice i obližnje magacine za smeštaj karoserijskih delova.
Uzrok požara je, za sada, nepoznat, a prema rečima istražnog sudije Okružnog sud u Kragujevcu Suzane Grujović, vatra je buknula u delu fabrike u kome su radnici smederevske „Goše“ izvodili radove na sanaciji transportnog mehanizma za pokretanje školjki.
– Dala sam nalog da se protivpožarno odeljenje MUP-a Srbije izjasni o ovom događaju. Ono što za sada znamo jeste da je mesto izbijanja požara deo fabrike u kome je radove izvodila „Goša“ iz Smedereva. Uviđaj je u toku, ali je najvažnije da nema žrtava i povređenih – izjavila je Grujovićka.
Prema rečima ministra ekonomije i regionalnog razvoja Mlađana Dinkića, koji je juče posetio „Zastavu“, postoje indicije da je u pitanju ljudski faktor.
– U požaru je oštećen bitan deo montažne linije, odnosno transportni mehanizam za prenos školjki automobila. Ipak, očekujem da sve može da se popravi za dve-tri nedelje. Prve indicije govore da je uzrok požara ljudski faktor – naveo je ministar Dinkić.
Dinkić je naglasio i da su radovi koji su se izvodili u „Zastavi“ osigurani, te da će šteta najverovatnije biti tako nadoknađena. On je naveo i da je menadžment „Fijata“ spreman da pomogne da se saniraju velika oštećenja, kao bi se proizvodnja „punta“ što pre vratila u normalu.
Predrag Marić, načelnik sektora za vanredne situacije MUP-a Srbije, izjavio je da je rano za procenu štete, te da će ona moći da se utvrdi tek pošto se završi uviđaj, koji je započet odmah pošto je vatra ugašena.
– Za sada znamo da je uništeno oko 200 kvadratnih metara krova u pogonu montaže, da je izgorelo devet školjki „punta“ i da je oštećen veliki deo elektroinstalacija – naveo je Marić.
Gradonačelnik Kragujevca Veroljub Stevanović rekao je da je najveća šteta u tome što je prekinuta proizvodnja „punta“, ali da je u svemu što se desilo bilo i „srećnih elemenata“.
– Šteta je znatna, pre svega zato što je obustavljena montaža „punta“, ali mislim da ćemo sve moći brzo da saniramo. Dobro poznajem fabriku jer sam u njoj radio, pa ako je negde trebalo da izbije požar, onda je to upravo ovo mesto. Transportna linija je najmanje opasna i hvala vatrogascima koji su sprečili da se požar proširi na pogon lakirnice i magacine – rekao je Stevanović.
U gašenju požara učestvovao je gotovo ceo kragujevački vatrogasni bataljon. Komandir Nenad Milošević je rekao da je požar konačno ugašen u 11.45.
– Odmah posle dojave, u 10.50, na teren smo poslali 33 vatrogasca, sedam specijalnih i terenska vozila. Požar je lokalizovan u 11.20, a 25 minuta posle toga u potpunosti je ugašen. U toku je odimljavanje pogona, a najvažnije je da je sprečeno širenje stihije na druge pogone i magacinski prostor – objasnio je komandir Milošević.
Prema rečima Novice Đorđevića, radnika „Zastave bezbednost“, koji je prvi primetio dim u pogonu montaže, vatra je buknula nešto posle deset sati. Ovaj radnik je, kako je rekao za naš list, prvo pokušao da interveniše zajedno sa kolegama, a potom je alarmirao vatrogasce.
– Požar je izbio oko deset sati, odmah posle doručka. Dim sam primetio iz susednog pogona. Pozvao sam kolege, ali hidranti za vodu su bili daleko i malo toga smo mogli da uradimo. Na sreću, vatrogasci su se brzo pojavili – ispričao je Đorđević.
Generalni direktor „Zastave“ Zoran Radojević je rekao da je sada važno utvrditi da li postoje „skrivena oštećenja“, kao i da „ovaj požar mora da bude pouka svima koji ubuduće budu izvodili radove na obnovi fabričkih linija“.
– Dešavaju se ovakve stvari kada se obavljaju poslovi na sečenju i varenju, ali zato tu vrstu poslova moraju da obavljaju stručni ljudi. Ovaj požar svima mora da bude pouka i mislim da treba uvesti rigorozne mere kada se bira izvođač. Sreća je da se požar nije proširio – naglasio je Radojević.
Radnici „Zastave“ koji su se zatekli u fabrici u vreme izbijanja požara kažu da je i ranije bilo incidenata, ali da je ovako nešto malo ko mogao da očekuje u trenutku kada su država i „Fijat“ preuzeli odgovornost za modernizaciju proizvodnje. Prema rečima nekih od njih, u fabrici „još mnogo toga treba da se uhoda, pre nego što se sve dovede u red“.
Brane Kartalović

Partija javnog interesa
Nešto se menja u politici ili ponašanju Liberalno-demokratske partije toliko da i pitanje da li je u ovom trenutku LDP partija vlasti ili opozicije više nije retko.
Miljenko Dereta, direktor Građanskih inicijativa, kaže da je LDP stranka koja pokušava da preživi sledeći izborni ciklus. „Da bi to postigla ona je prinuđena da svoje mesto u opoziciji učini vidljivo konstruktivnim za građane. LDP je iskoračio iz kod nas uobičajenog ponašanja, u kome opozicija kritikuje sve što vlast radi. Pozicija koju je LDP zauzeo pruža im mogućnost da proguraju neke od svojih amandmana. To je praksa koja postoji u sistemima koji poštuju pravo poslanika da glasa i po svojoj savesti. Kao što znamo u nekoliko slučajeva Poslanički klub LDP-a nije glasao jedinstveno.”
Marko Blagojević, direktor programa Cesida, kaže da je LDP na gradskom nivou vlast a na republičkom opozicija i da je to tako zbog skupštinske većine odnosno izbornog sistema u Srbiji.
Zoran Ostojić, član Predsedništva LDP-a, objašnjava da su oni opozicija koja gura Srbiju napred kako bi vrlo brzo stvorili okruženje koje će na sledećim izborima doneti trijumf tema u kojima je LDP najjači. „Da smo danas na vlasti, Srbija ne bi ovoliko kilavila prema svojoj evropskoj budućnosti. Ali to nije pitanje za nas, nije se drugačiji scenario mogao očekivati na prošlim izborima. To je bio referendum o odlasku Koštunice, ali da se svi još malo držimo njegovih projekata. I tako bi i bilo da već godinu i po dana ne sprečavamo ovu vlast da, vođena potrebama rejtinga i trapave koalicije, ne sklizne prečesto u taj Koštuničin ponor. Ne pripadamo skupštinskoj većini koja je izglasala ovu vladu, ali je nećemo ni rušiti da bismo na vlast vratili one koje smo prošle godine jedva oterali. I tu smo najjasnija opozicija. Prema svemu što je nazadno, konzervativno, antidemokratsko – antievropsko. I to bez obzira da li dolazi iz vlasti ili od ostatka opozicije. Dakle, mi smo partija javnog interesa.”
Ima li sličnosti između SPO-a i LDP-a, jer je SPO bio u dve Košuničine vlade i jednoj demokratskoj, kritikovao te vlade i ostajao u njima. Dereta kaže: „SPO je bio član koalicione vlade i na osnovu toga dobio ministra spoljnih poslova. LDP pruža podršku u parlamentu, dakle u zakonodavnoj oblasti, ali i dalje može da kritikuje izvršenje tih zakona i to veoma često i čini.” Blagojević smatra da se SPO i LDP ne mogu porediti, a Ostojić dodaje da je to potpuno neprimereno poređenje jer Srbija nije bolja zbog njihovog „rušenja starog sistema iznutra”, ali će biti „mnogo bolja zbog naše politike građenja novog sistema spolja, izvan vlade. Mi smo ostali van vlasti, a u svemu smo štitili evropski put zemlje. Kako od palikuća iz opozicije, tako i od stranaka koje su se nakačile na listu DS-a, pa ucenjuju dok mogu.”
Dereta misli da LDP svojim stavom da će čuvati postojeću vladu da ne bi došla gora, koja neće voditi Srbiju u EU, ne abolira vladu od svih njenih propusta. „Moram reći da nisam čuo da je sadašnja politika LDP-a zvanično tako definisana. Važno je reći da LDP izražava jasnu sumnju da je politika SNS-a suštinski različita od SRS-a i da je potrebno s više opreza i manje oduševljenja i opčinjenosti gledati na potencijalnu naprednjačku vladu.” Blagojević kaže da LDP ne može da abolira vladu od svih njenih propusta. „Kompromis je neophodan jer nijedna stranka nema većinu da formira vladu, čak ni više ideoloških bliskih stranaka ne mogu da je formiraju, već to čine nesrodne stranke. Velika partija donekle nameće rešenja, male partije moraju da je podrže, a od njihovog dogovora s početnih pozicija neophodna su odstupanja.” Ostojić kaže da niko ne kritikuje vladu tako efikasno kao LDP. „Samo što mi nudimo i rešenja, a znamo da će ona dobiti pravi smisao posle sledećih izbora, u drugačijem rasporedu političkih karata.”
Da li se promenila retorika lidera LDP-a, da li se oni sada obraćaju nekom širem biračkom telu da se sa izbornih nešto inad pet, skoče na 9-10 odsto i da li zbog toga može da ih kazni njihovo tvrdo biračko jezgro? „Najteži zadatak je uspostaviti ravnotežu između očekivanja tvrdog jezgra LDP-a i apsolutne neophodnosti da se biračko telo proširi i stabilizuje. Jedini način da LDP bar održi na dnevnom redu pitanja kao što su odnos prema Kosovu i podaništvu prema Rusiji je da bude u skupštini”, kaže Dereta. Blagojević objašnjava da se LDP kreće u omeđenom prostoru. „Podrška liberalima u Srbiji je mala, a strah od kazne tvrdog jezgra uvek postoji. Zato treba da postoji mera što zavisi od umešnosti vođe. Ključna stvar je da se omeđi prostor u kome se partija kreće a da se ne rizikuje bitno.” Ostojić kaže da se retorika LDP-a nije promenila. „Ona samo sada dobija jasan smisao. Danas je razumeju i ljudi koji ranije nisu ni pomišljali da je moguća politika koju smo mi, od osnivanja, gurali u prvi plan.”

Nema više piši-briši
Novi Sad – Predlog novog statuta Vojvodine i pratećeg zakona o nadležnostima više neće biti menjani, tvrdi za „Politiku” šef vojvođanskih demokrata Dušan Elezović. Iako priznaje da je ceo proces trajao nedopustivo dugo, čak 13 meseci, on naglašava da to ne može da umanji zadovoljstvo,jer se u konačnoj verziji oba dokumenta nalazi 95 odsto onoga što je zahtevalo Izvršno veće Vojvodine.
Neke vaše partijske kolege su davale vrlo zbunjujuće izjave, koje su čak bacale sumnju na ustavnost Predloga statuta.
To i dalje ne znači da je među nama bilo sukoba. Uostalom, sad je sve završeno.
To se dogodilo nakon što je, zbog silnih uslovljavanja i pogađanja, statut postao pretnja i po opstanak vladajuće koalicije.
Podizala se nepotrebna buka. Nikada ne bih glasao za nešto što nije u skladu sa Ustavom. Svi mogu da se uvere da u sadašnjem Predlogu statuta koji je dopunjen pravnotehničkim izmenama i usklađen sa tekstom Predloga zakona o nadležnosti nema nikakvih suštinskih izmena. To znači da eventualna antiustavnost dokumenta nije bila problem. Pokrajina može da sklapa međuregionalne sporazume, imaće svoja predstavništva u Briselu i drugim regionima, uz saglasnost Vlade Srbije.
I da Novi Sad ostane glavni grad, bar u naslovu člana 10 statuta, o čemu seu poslednjem minutu Nenad Čanak dogovorio sa premijerom Cvetkovićem.
Potpuno je nevažno da li je neko u poslednjim trenucima hteo sebi da pripiše zaslugu ili skupi neki jeftin politički poen. Suština je da će građanke i građani Vojvodine dobiti statut i zakon o nadležnostima koji će potpuno formalnopravno zaokružiti položaj APV u okvirima Srbije, obezbediti dalji razvoj pokrajine i pospešiti razvoj Republike Srbije.
Novi Sad je pun bilborda sa porukom da je LSV zaslužan za to što je glavni grad.Kako to komentarišete?
Ma, imaju oni pravo da jeftinim političkim akcijama skupljaju jeftine političke poene. Ne želim da se mešam u rad ni koalicionih partnera, ni političkih protivnika. Ljudi ovde prepoznaju one koji su sve vreme radili u njihovom interesu i, u krajnjoj liniji, to su pokazali rezultati izbora u Vrbasu, Kovinu, Rumi. Recimo, u Vrbasu smo osvojili sedam puta više od koalicije u kojoj je bio LSV.
Zašto je bilo važno kako će se Novi Sad zvati – glavni grad ili administrativni centar?
Pa, nije. Važnije je bilo da u Novom Sadu postoji pokrajinska administracija koja će biti efikasnija i jeftinija, i koja će kroz prenos nadležnosti sa republičkog na pokrajinski nivo stvoriti prostor za bržu decentralizaciju i formiranje jeftinijih i dostupnijih lokalnih samouprava.
Zašto sad umesto o autonomiji govorite o decentralizaciji i regionalizaciji? Zar ste odustali od platforme PO DS-a?
Nismo i nećemo odustati od autonomije Vojvodine. Važno je da je pokrenut proces decentralizacije i regionalizacije. Statut i zakon su prvi korak. Omogućiće to da se, kao država, približimo evropskim standardima u funkcionisanju administracija na svim nivoima, da budu efikasnije, jeftinije i dostupnije građanima.
A hoće li opet biti povlačenja iz skupštinske procedure zbog neke štamparske greške?
Nema više piši–briši. Tehnička greška se potkrala jer je sednica Skupštine Vojvodine trajala do kasno u noć i bila vrlo iscrpljujuća za sve nas. Već je u ponedeljak, na sednici Odbora za propise ispravljena tehnička greška.
Da li ćete tražiti da neko odgovara zbog toga?
Kao poslanik nemam pravo na to. To morate pitati nadležne u Skupštini Vojvodine.
Na zakon o nadležnostima je moguće podneti amandmane na sednici skupštine. Šta ćete ako skupština eventualno prihvati amandman koji bi zahtevao promenu teksta statuta?
Uveravam vas da neće biti prihvaćen nijedan amandman koji bi mogao da utiče na suštinu teksta statuta. Dakle, neće biti više ni mogućnosti da se statut menja.
Kako ste tako sigurni?
Dobio sam garancije
Šta će se posle usvajanja statuta promeniti u odnosu prema koalicionim partnerima u Vojvodini, ako se zna da u pokrajinskom parlamentu imate većinu i bez njih?
Uveren sam da će samo učvrstiti naše odnose.
A. Popović

Radovi u toku u „sektoru 60”
Od našeg stalnog dopisnika
Vašington, 14. novembra – U petak je kiša lila kao iz kabla, ali na ulazu u Arlington bila je uobičajena gužva: đačke ekskurzije, turisti i ožalošćeni su na najpoznatije američko groblje došli svako iz svojih razloga: iz radoznalosti, na poslednji ispraćaj ili i u posetu večnoj kući bližnjih.
Groblje koje se prostire u impresivnom, savršeno održavanom parku na preko 250 hektara nalazi se na desnoj obali reke Potomak, baš preko puta centra američke prestonice i njenih glavnih obeležja, Linkolnovog memorijala, obeliska posvećenog Džordžu Vašingtonu i ostalih znamenitosti koje popunjavaju elegantan pejzaž na čijem su drugom kraju glavna zdanja američke vlasti, Kapitol (Kongres) i Bela kuća. U neposrednom susedstvu je i štab američke vojne sile, Pentagon.
Pre nego što je postao „sveta zemlja” nacije, ovaj prostor je, u prvih šezdesetak godina 19. veka bio imanje usvojenog praunuka „oca nacije” i prvog američkog predsednika Džordža Vašingtona, da bi, u vreme kada izbija građanski rat, tapiju na njega držala čukununuka Vapingtonove druge žene, čiji je suprug bio general Robert Li, zapovednik konfederacije secesionističkih robovlasničkih država.
U ruke federalnih vlasti Arlington prelazi nekom vrstom državne otimačine, pošto gospođa Li, zbog ratnih prilika, nije mogla da se pojavi i plati 92,07 dolara razrezanog poreza. Lijevi će pokrenuti spor sa državom zbog toga, ali da bi sprečila njihov povratak na imanje, vojska unionista je na njemu počela da sahranjuje svoje pale iz rata u kome je pobedila, ali uz strašnu cenu: oko 620.000 poginulih vojnika i nebrojeno civila.
Počela – i nastavila. Istorija ovog imanja pre nego što je na njemu, 1864, iskopan prvi grob danas je u senci onoga što je postalo nakon toga. Mesto koje svedoči o istoriji – kroz njene žrtve.
U petak, po kiši koja nije prestajala ceo dan, bilo je 28 sahrana. Prva je počela u devet,a poslednja je obavljena u tri. Juče i danas u Arlingtonu nema „osnovne delatnosti”, otvoreno je samo za posete, mrtvima i istoriji. Sutrase opet tridesetak novih „doseljava” u ovaj večni grad u kojem je danas oko 320.000 nadgrobnih spomenika – i svake godine im se pridoda 6.400 novih.
Kao i svi koji ovuda dolaze prvi put, i ja sam prvo otišao do najpoznatijeg i najposećenijeg: groba 35. američkog predsednika Džona F. Kenedija, čija je sahrana, pre 46 godina, prvi i poslednji ispraćaj jednog šefa države koji je nacija pratila u direktnom TV prenosu, Arlington stavila u centar interesovanja nacije i udvostručila broj posetilaca godišnje: sa dva, na četiri miliona.
Kenedijev grob je na nekoj vrsti posebne terase neposredno ispod uzvišenja na kojem je kuća, danas muzej, prvobitnih vlasnika imanja. Najveći prostor zauzimaju mermerni ovali na kojima su uklesani citati iz njegovih najčuvenijih govora, uključujući i onaj u kojem građanima poručuje da se ne pitaju „šta Amerika može da učini za njih nego šta oni mogu da učine za Ameriku”.
Na grobu, na kome gori „večniplamen”, položena je horizontalno nevelika ploča sa njegovim imenom. Pored njegove je i pločaiste veličine njegove gotovo ništa manje slavne supruge sa svim njenim prezimenima: Li Bovije Kenedi Onazis, uz dve manja obeležja da tu počivaju i njihovo dvoje rano preminule dece.
Nedaleko odatle su skromna obeležja još dvojice pripadnika najčuvenije i najtragičnije političke porodice Amerike: braće Roberta, takođe, ubijenog u atentatu, i minulog avgusta preminulog Edvarda. Na travnjaku su samo neveliki beli krstovi, sa prigodnim položenim pločama na kojima su uklesana imena.
Nisu svi grobovi skromni u Arlingtonu, premda preovladavaju besprekorno ustrojeni redovi nevelikih belih spomenika, na kojima su uklesani ime, čin, odlikovanja, godina rođenja i smrti, kao i rat u kojem je neko služio ili u njemu poginuo.
Premda imaju pravo da na ovom groblju budu sahranjene i važne nacionalne ličnosti (ali su ovde grobovi samo dva predsednika, Kenedija i Tafta), Arlington je prvenstveno vojnog groblje. Kao takvo, svedoči o ratnoj prošlosti – ali i ratnoj sadašnjosti Amerike.
Ovo poslednje se vidi na „sektoru 60”, danas verovatno najžalosnijem mestu u zemlji, u kojem se svakodnevno kopaju (i odmah posle sahrane zatravljuju) nove humke. Ovde se naime, uz vojne počasti, sahranjuju poginuli u Iraku i Avganistanu.
Ne svi nego samo oni čije porodice žele da njihovim palim sinovima, kćerima ili očevima baš ovde bude večna kuća, gde su svi, bez obzira u kakvom su ratu bili, ovekovečeni kao pali za pravednu stvar, za slobodu (ne obavezno američku) i hrabri heroji.
U petak je u „sektoru 60” bilo ukupno 623 nadgrobnih spomenika palima u operacijama „Iračka sloboda” i „Postojana sloboda” (Avganistan). Pored mnogih je sveže cveće, ponegde i baloni, rođendanske čestitke, pobodena zastavica... Podsetnik na cenu ljudskih žrtava u ratovima koje vodi današnja Amerika.
U „sektoru 60” u prošlu sredu, na Dan veterana, vrhovni komandant, predsednik Obama, nakratko je, ožalošćenim porodicama koje su u tom momentu bile tamo, bio i „vrhovni utešitelj”. I on je, kao i ja u petak, sigurno video da je dobar deo travnjaka „sektora 60” neiskorišćen i da su „radovi u toku”.
Jer ovaj deo Arlingtona nije toliko žalostan zbog onih koji su već tamo – kao profesionalni vojnici znali su da je pogibija rizik posla koji su odabrali – već zbog onih koji će tek doći. Obama naime tek treba da odlučio koliko će novih vojnika da pošalje u Avganistan, znajući sasvim dobro da ne može svima da garantuje da će se odande živi vratiti...

Kinezi čekaju Obamu
Američki predsednik Barak Obama danas stiže u prvu posetu Kini, treću stanicu (posle Japana i Singapura) na azijskoj turneji. „Dolazim kod partnera, ali i rivala”, izjavio je u intervjuu Rojtersu.
Obama je upozorio i na mogućnost „ogromne zategnutosti” u odnosima dve najmoćnije svetske ekonomije, ukoliko se ne koriguje finansijska neravnoteža. Sjedinjene Američke Države su, naime, u ogromnim dugovima i njihovi najveći zajmodavci su upravo Kinezi koji poseduju američke obveznice u vrednosti od najmanje 800 milijardi dolara.
Na drugoj strani, kineska ekonomija uglavnom počiva na izvozu i američko tržište je tu odigralo veliku ulogu. Ukoliko se govori o rivalstvu između Amerike i Kine, u smislu da je rival neko koga želite da oslabite, u njihovom slučaju postoji opasnost da istovremeno i sami sebi naškode.
Ako bi dolar pao, recimo, to bi imalo katastrofalne posledice i po Kinu koja poseduje mnogo novca u dolarima. Analitičari smatraju da je ta neuravnoteženost – prevelika američka potrošnja i krediti, podsticani agresivnom kineskom izvoznom strategijom i kupovinom američkih obveznica – najveći uzrok ekspanzije i kasnijeg potonuća globalne ekonomije.
Američki trgovinski deficit s Kinom iznosio je 103 milijarde dolara u prvoj polovini ove godine. Do kraja 2009. ova cifra će se neumitno duplirati.
U situaciji kad najveća zemlja u razvoju, Kina, ima u trgovini s najbogatijom zemljom sveta, Amerikom, ogroman suficit, postoje dva tumačenja američko-kineskih ekonomskih odnosa.
Prema prvom, dve privrede se toliko prožimaju da podsećaju, uprkos istovremenom nadmetanju, na spoj sijamskih blizanaca, u kojem je Kina, zbog jeftinije radne snage, konkurentnija, osobito na tržištu robe široke potrošnje, dok su SAD superiornije u visokoj tehnologiji.
Po drugom tumačenju, dve zemlje žive u „ravnoteži straha od ekonomskog terora”. Kao što su nekad, u vreme Hladnog rata, SAD i Sovjetski Savez živeli u ravnoteži straha zbog moguće upotrebe velikih nuklearnih arsenala, tako su sada američko-kineski odnosi predodređeni na stabilnost zbog opasnosti od uzajamnog finansijskog uništenja.
Tvorci ove teorije su nesumnjivo imali u vidu da je Kina svoj privredni razvoj, kao i svoju nacionalnu valutu, juan, vezala za dolar, a da SAD, istovremeno, svoj državni budžet finansiraju iz kineskih deviznih rezervi (vrednih 1,5 biliona dolara, odnosno 1.500 milijardi dolara), čiji je veliki deo deponovan u trezorima Federalnih rezervi SAD.
Interesi su toliko isprepletani da dve zemlje ili zajedno napreduju ili zajedno tonu, slažu se stručnjaci.
Nije preterano reći da će istorija sveta naredne decenije velikim delom zavisiti od američko-kineskih odnosa. Kako će jedina velesila – SAD i nova sila na pomolu – Kina, uspeti da poštuju svaka svoju ulogu, videće se veoma brzo. Kao i kome će se privoleti Rusija.
Kineski izvori tvrde da se Vašington malo uljuljkao u uverenju da je Rusija ponovo na američkoj strani. Ruski premijer Vladimir Putin kao da je to potvrdio kada je prošlog meseca posetio Kinu: Americi je poslao diskretnu poruku da Rusija ima i drugu opciju.
Kina ističe da Americi želi da bude prijatelj, a ne potencijalna pretnja američkim interesima ili američki neprijatelj, kakvim je još smatraju neki „jastrebovi” u Pentagonu i Kongresu.
Severna Koreja, posle sopstvenog priznanja da razvija nuklearni program, uprkos američkim upozorenjima, biće takođe test uzajamnog poverenja između Kine i SAD u razgovorima američkog predsednika Obame i kineskog lidera Hua, ali verovatno mnogo manji nego što se donedavno verovalo.
S Kine je nedavno otklonjena sumnja da je ona ta koja eventualno snabdeva Severnu Koreju nuklearnom tehnologijom (sumnjiče se unajmljeni ruski naučnici i čak Pakistan).
Naravno, kao uvek u kinesko-američkim razgovorima na najvišem nivou, pitanje Tajvana biće nezaobilazno. Kina insistira da SAD, sledstveno bilateralnim sporazumima, ne naoružava Tajvan.
Kina smatra Tajvan delom svoje teritorije po formuli „jedna zemlja – dva sistema”, iako Vašington Tajvanu prodaje najsavremenije oružje. „Tajvan je najosetljivije pitanje u odnosima Kine i SAD”, ističe zvanični Peking.
Vašington već godinama optužuje Peking za nepoštovanje i ograničavanje ljudskih prava, dok Kina to uporno odbacuje uz tvrdnju da SAD imaju najviše zatvorenika u svetu.
Svet je već navikao da u Kini, kad sevnu varnice između Vašingtona i Pekinga, vidi jedinu svetsku silu koja će jednog dana moći da se suprotstavi Americi i na ekonomskom i na vojnom planu.
Zasad, ipak, preovlađuje zajednički interes: pri ogromnom trgovinskom obimu, koji se meri stotinama milijardi dolara, učtiv odnos Kine i SAD je postao neminovnost.

Tadić se sastao sa papom Benediktom Šesnaestim
Od našeg dopisnika
Rim, 14. novembra – Poslednjeg dana trodnevne radne posete u Rimu predsednik Tadić susreo se po drugi put u svojoj političkoj karijeri sa papom Benediktom Šesnaestim.
Kao što je uobičajeno po vatikanskom protokolu, dočekali su ga predstavnici rimskih aristokratskih porodica koji su predsednika, zajedno sa delegacijom Republike Srbije, uputili do pape.
Pred početak privatnog dijaloga, papa Benedikt Šesnaesti darovao je srpskom predsedniku pozlaćeni medaljon Pontifikata dok je Tadić svetom ocu poklonio iluminaciju sa motivima iz Miroslavljevog jevanđelja.
Tokom razgovora predsednik Tadić zahvalio je papi na principijelnoj politici Vatikana: „Naglasio sam poseban značaj Kosova kao izvorišta srpske državnosti i kulture i kao jednog prostora na kome su izgrađeni svi hrišćanski spomenici koji definišu identitet Srbije i značajan deo hrišćanskog identiteta srpskog naroda”.
Politička saradnja sa Vatikanom, prema Tadićevim rečima, vrlo je bitna i zbog uticaja Vatikana na evropsku i međunarodnu politiku.
„Mi se istovremeno susrećemo sa pitanjima koja imaju poseban značaj kada je na dnevnom redu identitet naroda, hrišćansko prisustvo na prostoru jugoistočne Evrope i ekumenski dijalog između Katoličke i Pravoslavne crkve”, izjavio je Tadić na konferenciji za novinare nakon susreta.
Dok je tokom samita u petak i susreta sa italijanskim premijerom Silviom Berluskonijem 2014. bila značajna godina u vezi sa evropskim integracijama Srbije, tokom razgovora sa papom Benediktom istaknuta je 2013. godina i obeležavanje Milanskog edikta, imajući u vidu i da je njegov tvorac Konstantin Veliki rođen upravo na teritoriji današnje Srbije, u Nišu. „Činjenica je da Srbija učestvuje u toj velikoj panevropskoj proslavi u vremenu kada je definisan hrišćanski identitet našeg kontinenta. To jeste prilika za mnoge značajne manifestacije i važne susrete koji bi intenzivirali ekumenski dijalog”, zaključak je ne samo Tadića već i papa.
Osim susreta sa papom, predsednik Tadić susreo se i sa sekretarom Vatikanske države Tarčizijom Bertonijeom, gde je još jednom podvukao značaj principijelne pozicije Vatikana kada je u pitanju pokušaj ostvarenja nezavisnosti Kosova.
Evropska integracija Republike Srbije svakako je obeležila razgovor pape i predsednika Tadića.
Plan o 2014. godini, koji su promovisali premijer Grčke Papandreu i italijanski premijer Berluskoni, predstavlja jedan realističan plan i u simboličkom smislu. Kako dodaje predsednik Tadić: „Grčka i Italija su predstavnice istočnog i zapadnog hrišćanstva, u istorijskom smislu gledano mogu biti od velike koristi za realizaciju jednog takvog plana, a 2014. koincidira sa 2013. i obeležavanjem Milanskog edikta i ulogom Konstantina Velikog. Papa i ja smo se saglasili da bi to bila prilika da se ubrza i politički proces, a ne samo ekumenski dijalog i ulazak čitavog zapadnog Balkana u Evropsku uniju što bi zatvorilo krug 1700 godina nakon Milanskog edikta”.
Kao što je to prethodnog dana naglasio ambasador Srbije pri Vatikanu Vladeta Janković, i Tadić je potvrdio da je za papinu posetu Srbiji neophodno da većinska crkva uputi jedan takav poziv: „Saglasili smo se da je vreme obeležavanja Milanskog edikta 2013. idealan trenutak u kojem bi do takve posete moglo doći. Što se tiče države Srbije, taj poziv ostaje otvoren”, zaključio je Tadić.
Nakon razgovora sa papom Benediktom Šesnaestim predsednik Tadić posetio je izložbu Muzeja palate Venecija „Moć i milost – sveci, zaštitnici Evrope” na kojoj je najstarije izloženo delo upravo ikona svetog Petra i Pavla iz 13. veka (na kojoj su prikazani i kraljica Jelena Anžujska i njeni sinovi Milutin i Dragutin) a koja se čuva u riznici Crkve svetog Petra.
Marina Lalović

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.


  </body>
 </text>
</TEI>