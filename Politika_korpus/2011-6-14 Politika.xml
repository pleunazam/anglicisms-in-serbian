<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Objavljen „Dnevnik jednog borca“ Ernesta Če Gevare
HAVANA - Havanski Centar posvećen životu i delu gerliskog vođe, lekara, diplomate i pisca Ernesta Če Gevare objavio je njegov „Dnevnik jednog borca”, koji je pisao tokom kubanske revolucije, preneli su danas španski mediji.
Dnevnik, koji je objavljen povodom 83. godišnjice rođenja Če Gevare, svojevrsni je „nastavak” dnevnika koji je vodio tokom putovanja kroz Južnu Ameriku i koji je poslužio kao osnova za film ''Dnevnik jednog motocikliste” iz 2004. godine.
U ''Dnevniku jednog borca” Če Gevara piše kako se sredinom 1950-ih upoznao sa braćom Kastro - Raulom i Fidelom, koji su pobegli u Meksiko zbog neuspelog pokušaja svrgavanja sa vlasti diktatora Fulhensija Batiste.
Če Gevara u dnevniku opisuje svoj odlazak na Kubu sa braćom Kastro, ponovni neuspeli pokušaj zbacivanja sa vlasti Batiste, udruživanje sa lokalnim stanovništvom i konačni trijumf revolucije 1959. godine kada je vojska Fidela Kastre zauzela Batistino utvrđenje Monkadu i preuzela vlast nad Kubom.
Nakon uspeha kubanske revolucije, Če Gevara je nekoliko godina bio aktivan u promociji revolucije društva, putujući po svetu kao diplomata Kube, a zatim se lično angažovao u pokretima za oslobođenje od diktatorskih režima u Kongu i Boliviji.
Uhapšen je u Boliviji u zajedničkoj akciji američke obaveštajne službe i bolivijske vojske, a odmah sutradan pogubljen.
Če Gevara je i 44 godine posle smrti simbol i ikona društvene i političke revolucije širom sveta, a nedeljni američki časopis „Tajm“ ga je proglasio jednim od 20 najvećih svetskih ikona i heroja u okviru 100 najuticajnijih ljudi sveta 20. veka.

Vrednost „Fejsa” 100 milijardi dolara do 2012.
NjUJORK - Vrednost „Fejsbuka” bi do ulaska na berzu, koji se očekuje početkom 2012, trebalo da nastavi da raste i dostigne 100 milijardi dolara, čime bi se udvostručila u odnosu na vrednost iz januara ove godine, objavila je američka TV stanica CNBC.
Analiza istraživačke kompanije „Insajd Fejsbuk” je, međutim, pokazala da je ta najveća društvena Internet mreža izgubila prošlog meseca veliki broj korisnika u SAD-u (šest miliona). Njihov broj je opao sa 155,2 miliona krajem aprila na 149,4 miliona krajem maja, preneli su danas francuski mediji.
Tendencija smanjenja broja korisnika je prisutna i drugim zemljama kao što su Kanada, Norveška, Rusija i Velika Britanija.
Ukupan rast registrovanih na „Fejsbuku” se, međutim, nastavlja, sa 700 miliona među kojima je 687 miliona bilo aktivno početkom juna.
Novi korisnici potiču pre svega iz zemalja koje su se „sa zakašnjenjem” priključile ovoj društevnoj mreži, objavila je kompanija „Insajd Fejsbuk”.

Retko viđena remek-dela kod "Kristija"
LONDON - Stotinak umetničkih dela Mikelanđela, Pikasa, Monea i drugih majstora koja su retko ili nikada nisu javno izlagana, predstavljena su u sedištu Kristija u Londonu pred aukciju na kojoj će dobiti nove vlasnike.
„Ovo nije predstavljanje pred aukciju, ovo je širokoj javnosti namenjena izložba” radova iz privatnih kolekcija, kazao je Jusi Pilkanen, koji je u Kristiju zadužen za Evropu, Bliski istok, Rusiju i Indiju.
Među radovima izloženim do srede je Mikelanđelov „muški akt s leđa”, jedna od 24 skica koje je umetnik uradio za fresku „Bitka za Kašinu” koju nikada nije naslikao. Ta skica, čija je vrednost procenjena na sumu između tri miliona i pet miliona funti (3,4 miliona do 5,7 miliona evra) do sada je samo jednom bila javno izložena.
Tu su i 17 miliona funti vredni Moneovi „Beli lokvanji”, jedna od slika iz čuvene serije radova koje je francuski impresionista posvetio tim vodenim biljkama, kao i dva Pikasova rada, „Usnula devojka” i portret Dore Mar.
Kristi će većinu izloženih dela, čija je ukupna vrednost procenjena na više od 250 miliona funti (280 miliona evra), ponuditi na aukciji u naredne četiri sedmice.

Gej bina na Egzitu
BEOGRAD – Promoter „Laud end kvir” (Loud & Queer), specijalizovan za događaje za pripadnike gej populacije, saopštio je danas da će na festivalu „Egzit” u Novom Sadu od 7. do 10. juna biti i njihova bina „Loud & Queer Cruising Point”.
„'Egzit' oduvek daje podršku zajednici gejeva, lezbejki, biseksualnih i transrodnih (GLBT) osoba u Srbiji. 'Laud end kvir' je 2008. godine organizovao prvu gej žurku na 'Egzitu', koji je naredne i 2010. godine podržao i održavanje gej parade u Beogradu”, navodi promoter.
Prošle godine „Laud end kvir” je ponovo organizovao gej žurku na festivalu, a ove godine sa „Egzitom” ide „korak dalje u radu na prihvatanju i uključivanju GLBT zajednice u glavne tokove”.
Četvorodnevnim program „Loud & Queer” bine ugostiće mnoge muzičare, performere, video i filmske stvaraoce, kao i razne druge umetnike iz Srbije, regiona i sveta, koji će „sa svima nama podeliti svoj jedinstveni šarm”.
„Ovo će biti prilika za posetioce festivala da saznaju više o gej i lezbejskoj subkulturi i zajednici, pošto nam cilj nije konfrontacija sa mejnstrim javnošću već međusobno upoznavanje”, navodi promoter.

Sutra u SNP-u premijera predstave „Rodoljupci“
NOVI SAD - Dramska predstava „Rodoljupci“ Jovana Sterije Popovića, u režiji Sonje Vukićević, sutra će premijerno biti izvedena na sceni „Pera Dobrinović“ Srpskog narodnog pozorišta (SNP) u Novom Sadu, čime će biti završena tekuća sezona u najstarijem domaćem teatru.
Koreograf Sonja Vukićević, koja je osim režije za tu predstavu uradila scenografiju, kostim i scenski pokret, postavila je „Rodoljupce“ u neklasičnoj dramskoj inscenaciji, posmatrajući to delo iz drugog ugla.
Kako je u najavi predstave rekao upravnik SNP-a Aleksandar Milosavljević, Sterijina priča nam je dobro poznata pošto nam se „istorija stalno događa“, pa je ovo pokušaj da se na novi način sagleda kako danas možemo da komuniciramo sa porukama iz tog komada.
Dramaturg je Branko Dimitrijević a igraju Jovan Belobrković, Draginja Voganjac, Jovana Mišković, Milorad Kapor, Marko Savić, Sanja Mikitišin, Milovan Filipović, Milan Kovačević, Miroslav Fabri, Aleksandar Gajin i devojčica Hristina Tatić.
Autor muzike je Lajko Feliks a Sonja Kalajić u predstavi svira violinu.

Dijara: Verujem da ćemo odbraniti duplu krunu
BEOGRAD – Napadač Partizana Lamin Dijara ocenio je danas da aktuelni šampion Srbije ima kvalitetnu ekipu, sposobnu da naredne sezone odbrani „duplu krunu”.
„Partizan je veliki klub, a ja sam svestan da navijači od mene očekuju golove. Nisam još potpuno spreman, ali ću sve učiniti da se radom nametnem treneru Aleksandru Stanojeviću”, izjavio je senegalski internacionalac, koji se među „crno-bele” vratio sa pozajmice iz Emirata.
Dijara je prilikom promocije novog dresa Partizana na platou ispred Jugoslovenskog dramskog pozorišta istakao da se raduje povratku u Beograd.
„Sviđa mi se novi klupski dres i veselim se povratku među drugove. Ipak, okupiran sam onim što me očekuje, jer predstoje naporne pripreme. Kroz otprilike mesec dana videćemo u kakvoj sam formi i kako će izgledati moj novi susret sa vernim navijačima”, rekao je Dijara, koji se u ponedeljak popodne priključio ekipi u Sportskom centru „Zemunelo”.
Trener Stanojević je na početku priprema za novu sezonu okupio je 24 igrača, dok će se fudbaleri koji su imali reprezentativne obaveze (Miljković, Kamara, Petrović i Savić) priključiti ekipi 19. juna.

Jovanovski u drugom kolu Istburna
ISTBURN – Srpska teniserka Bojana Jovanovski plasirala se u drugo kolo WTA turnira u Istburnu, pošto je danas na startu savladala Ruskinju Anastasiju Pavljučenko sa 7:6 (11:9), 6:4.
Jovanovski jje današnjim mečom pokazala da raspolaže ne samo teniskim kvalitetIma, već i psihiloškom snagom neophodnom za izlazak iz kritičnih situacija.
Naša teniserka je u prvom setu povela sa 2:0, da bi u desetom gemu dopustila protivnici da se vrati u set (5:5) a potom i da povede (6:5).
Jovanovski je zatim uvela set u taj brejk u kojem je Pabvljucenkova došla do tri vezane set lopte (6:3)
. Naša teniserka je tada „dala gas”, izjednačila i posle nekoliko preokreta iskoriastila drugu set loptu.
U nastavku meča, Jovanovski je odmah izgubila svoj servis, ali je uzvratila istom merom i vezala još tri gema za vođstvo od 4:1.
Kada se kod njenog vođstva od 5:3 činilo da je pobeda već u „džepu”, Pavljučenkova je iznenada napala i došla do brejka (5:4), na šta je Jovanovski oštro reagivala , snažno riternirala i ostvarila četvrtu pobedu u nizu u Istburnu, posle one tri ostvarene u kvalifikacijama.
Treći reket Srbije će se u drugom kolu sastati sa Australijankom Samantom Stosur, koja je bila bolja od Ruskinje Nađe Petrove rezultatom 6:1, 6:4.

Ivanovićeva u Istbornu protiv Venus Vilijams
Naša drugoplasirana teniserka na svetskoj listi Ana Ivanović (18. mesto) pobedila je Nemicu Juliju Gerges (16) sa 6:4, 6:3 u prvom kolu na travi u Istbornu (Engleska).
Protivnica u borbi za ulazak u četvrtfinale biće joj Amerikanka Venus Vilijams (33) koja je savladala najbolju nemačku igračicu Andreju Petković (11) sa 7:5, 5:7, 6:3.
Starijoj Vilijamsovoj je to bio prvi meč posle trećeg kola Međunarodnog prvenstva Australije početkom godine kada je zbog povrede morala da preda upravo Petkovićevoj posle samo jednog gema.
S Ivanovićevom se sastajala sedam puta, a našoj teniserki je pripao samo susret u četvrtfinalu Australijan opena pre tri godine sa 7:6 (7:3), 6:4.
Poslednji put, na pretprošlom Vimbldonu, Ivanovićeva je u osmini finala zbog povrede predala meč Vilijamsovoj kojoj je prvi set bio pripao sa 6:1.

Menezes smatra da ga je Marselo lagao da je povređen
Selektor brazilske fudbalske reprezentacije Mano Menezes na opšte iznenađenje nije uvrstio Marsela (23) među 23 uzdanice za Prvenstvo Južne Amerike (Argentina, 1-24. jul).
On smatra, prenosi španska „Marka”, da ga je standardni igrač Reala obmanuo da je povređen kada je trebalo da dođe na prijateljski meč sa Škotskom, koji je petostrukom svetskom prvaku pripao s 2:0 na Arsenalovom stadionu „Emirati” u Londonu krajem marta.
Marselo je elektronskom poštom greškom poslao baš Menezesu poruku u kojoj je napisao da je za njega utakmica protiv Škota „rešen problem”, a selektora je zaista zamolio da ga oslobodi obaveza zbog povrede leđa. 
Brzopleti „klik” koštao ga je mesta u reprezentaciji u kojoj je igrao šest puta i dao jedan gol.
– Meni i navijačima je Brazil na prvom mestu. To osećanje u sebi moraju da nose svi igrači – kazao je Menezes govoreći zašto je odstranio Marsela iz državnog tima.
Branilac trofeja Brazil je u grupi s Paragvajem, Ekvadorom i Venecuelom.

Kristijano Ronaldo: Dajem reč da neću otići u Siti
MADRID – Najskuplji fudbaler u istoriji Kristijano Ronaldo izjavio je da sigurno neće napustiti Real, uprkos nameri Mančester sitija da ga za neverovatnih 170 miliona evra dovede u svoje redove.
„Dajem reč da neću napustiti Madrid. Spreman sam već danas da potpišem desetogodišnji ugovor sa Realom. Mogu li da promenim odluku? Naravno, sa fudbalerima se nikad ne zna gde će na kraju završiti”, rekao je Ronaldo, i tako dodatno podgrejao priče o povratku na Ostrvo.
Pre dva dana španski mediji su objavili kako je Portugalac od čelnika Sitija navodno zahtevao platu od 400.000 funti nedeljno, dres sa brojem sedam i kapitensku traku.
U nedavno završenoj sezoni Ronaldo je postigao 40 golova i oborio rekord španskog šampionata, dok je njegov klub treću godinu uzastopno završio iza Barselone.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Uvozimo ispravnu hranu
U ovom trenutku možemo sa sigurnošću da kažemo da je hrana koju građani Srbije koriste bezbedna za upotrebu, a tu pre svega mislimo na sveže voće i povrće, što naravno podrazumeva i zdravstvenu ispravnost, ali i sve ostale parametre bezbednosti hrane. Svaka pošiljka hrane iz uvoza se pregleda na granici i rezultati ispitivanja uzetih uzoraka su pokazali da su oni bezbedni, odnosno da je zdravstveno ispravna i kvalitetna.
Skupština Srbije je na predlog Ministarstva poljoprivrede, trgovine, šumarstva i vodoprivrede donela Zakon o bezbednosti hrane i u skladu s tim ministarstvo uspostavlja kontrolu i postaje centralni organ za bezbednost hrane. Odgovornost za bezbednost, kako u proizvodnji, tako i u stavljanju u promet, jeste na samom subjektu u proizvodnji hrane, jer zakon propisuje uvođenje dobre higijenske prakse, Hasap sistema i uspostavljanje sistema samokontrole. Sa tradicionalnog načina kontrole prelazi se na jedan moderniji i sigurniji sistem sprovođenja službene kontrole koja daje mnogo veće mogućnosti da se inspekcijski isprati ceo lanac hrane a proizvođači shvate i prepoznaju svaki rizik koji nosi prerada, promet i snabdevanje tržišta bezbednom hranom. Osnovno načelo ovog zakona jeste zaštita potrošača i njegova informisanost o svakom proizvođaču i proizvodu na tržištu.
Kontrolu hrane životinjskog porekla iz uvoza obavlja veterinarska inspekcije na graničnom prelazu, prilikom ulaska u zemlju, kao i pre puštanja u promet, na sve parametre bezbednosti hrane, tako da nije moguće da se u prometu nađu namirnice koje nisu bezbedne. Isto tako, da bi naša zemlja bila konkurentna na svetskom tržištu, jedan od najvažnijih činilaca je bezbednost i kvalitet hrane životinjskog porekla. Da bi se to postiglo, jedan od ključnih uslova za sve one koji se bave proizvodnjom hrane životinjskog porekla jeste da poseduju jedan od sistema za osiguranje bezbednosti proizvoda, koji se zasniva na principima dobre proizvođačke i higijenske prakse i analize opasnosti kritičnih kontrolnih tačaka – Hasap sistema.
Po Zakonu o veterinarstvu, od 1. januara 2009. godine, kada je stupila na snagu obaveza uvođenja Hasap sistema, pored redovnih i vanrednih kontrola, veterinarska inspekcija kontroliše uvođenje Hasap sistema u objektima za proizvodnju hrane životinjskog porekla. Hasap je uveden u 437 objekata koji se bave proizvodnjom hrane životinjskog porekla, dok je zbog neuvođenja ovog sistema zatvoreno 183 objekta.
Kontrolu svežeg voća i povrća u ime Ministarstva poljoprivrede, trgovine, šumarstva i vodoprivrede pri uvozu vrši granična fitosanitarna inspekcija i fitosanitarna inspekcija za bezbednost hrane i hrane za životinje biljnog i mešovitog porekla. Dosadašnji rezultati ispitivanja su pokazali da je hrana iz uvoza bezbedna.
Na osnovu kontrola, koje su obavljene tokom maja ove godine, a koje su podrazumevale kontrolu i uzimanje uzoraka radi laboratorijskih analiza na sve parametre bezbednosti hrane (kvalitet, prisustvo teških metala i metaloida, prisustvo ostataka pesticida, mikrobiološka ispravnost i drugo), povrća na zelenim pijacama, kvantaškim pijacama i veletrgovinama, utvrđeno je da su svi uzorci bezbedni, odnosno da ni po jednom od ispitivanih parametara nije bilo odstupanja od propisanih normi u kontrolisanim uzorcima, što pokazuje da uspostavljeni sistem kontrole bezbednosti hrane funkcioniše.
*Profesor univerziteta, direktor Uprave za zaštitu bilja Ministarstva poljoprivrede
Sutra: Imamo jednu od najstrožih procedura za kontrolu bilja

Abnormalni srčani ritam opasan za žene
Mnogi lekari imaju priliku da se upoznaju sa atrijalnom fibrilacijom ili abnormalnim srčanim ritmom kod svojih starijih pacijenata. Međutim, studija objavljena u časopisu Američkog medicinskog udruženja nagoveštava da je iznenađujućem broju sredovečnih žena, koje su inače zdrave, ustanovljena dijagnoza atrijalne fibrilacije i da su one izložene povećanom riziku od smrti.
Atrijalna fibrilacija događa se kada električni impulsi u dve od četiri srčane komore počnu da se pojavljuju neredovno ili haotično. Lekari je često ustanove ako pacijenti dođu sa simptomima preskakanja srca. To je stanje koje se obično ne viđa kod sredovečnih žena. Jedna međunarodna grupa istraživača želela je da sazna zašto i proverila je rezultate studije o ženskom zdravlju koja je rađena između 1993. i 2010. godine.
Podaci su sakupljeni od 35.000žena čije je prosečno godište bilo 53. Ni jedna od njih nije imala prethodne probleme sa srcem. Ali, iznenađujuće, žene sa stalnom atrijalnom fibrilacijom imale su dvostruko veći rizik od smrti nego ostali.
Doktor Dejvid Konen iz univerzitetske bolnice u Bazelu u Švajcarskoj i drugi istraživači želeli su da saznaju koji su faktori rizika za te žene, posebno za one koje su se smatrale zdravim.
„Ustanovili smo povećan rizik od smrti među ženama koje su imale atrijalnu fibrilaciju čak i kod onih koje su bile pod malim rizikom za dobijanje kardiovaskularnih bolesti na početku”.
Kardiolog Kristina Albert iz Brigam bolnice u Bostonu u Masačusetsu bila je jedan od istraživača i kaže da je najvažnije pitanje da li je atrijalna fibrilacija stalna.
„Kada smo proverili podatke o ženama koje su imale, kako mi to nazivamo – paroksizmalnu, odnosno grčevitu atrijalnu fibrilaciju, koja se naizmenično javlja i nestaje, nismo ustanovili povećanje u ukupnom procentu smrtnosti”.
Pacijenti se često tretiraju lekovima za smanjenje krvnog pritiska, savetuje im se da smanje nivo holesterola i da ne puše. Ženama i muškarcima koji osećaju da imaju simptome atrijalne fibrilacije savetuje se da posete svoje lekare radi adekvatnog tretmana.
R. S.

I mene cipele na nebu čekaju
Dragi Papa!
Ne bih Vas gnjavila da nisam dobila otkaz. Bilo je ovako. U petak u 21.30 zazvonio mi je mobilni. Urednik „Nacionala”?! Smrzla sam se. Znala sam šta me čeka, ali zašto ovaj put? Nije bio precizan, rekao je da mi zahvaljuje na saradnji, da je većinski vlasnik „Nacionala” gospodin Harald fon Zifrid „konzervativan”,nešto o „vređanju verskih osećanja” ili tome slično, njemu je žao,pa me lepo pozdravio.
Danas je ponedeljak. Tri dana i tri noći ne spavam, ne jedem, vrtim u glavi svoje tekstove, a onda shvatim, gospodin Harald fon Zifrid je gospodar mog života vrlo kratko… Jes! Zadnji tekst. Tu leži problem. Vi ne čitate „Nacional”, zato moram da citiram samu sebe.
„Papa je samo čelnik zločinačke organizacije koja dve hiljade godina ubija, krade, siluje i budalama koje sve to plaćaju obećava carstvo nebesko.”
I još sam dodala da bi Vas trebalo strpati u Hag.
Doduše, za „Indeks” sam bila preciznija, rekla sam da bi trebalo da tamo odsednete u lošijoj ćeliji od one u kojoj je Mladić jer su i Vaši zločini veći. Mislila sam na zapovednu odgovornost, nisam čula da ste nekoga lično ubili, opljačkali hrvatski budžet ili silovali dečaka u Bostonu. To su činili i čine Vaši dečaci.
Gde sam pogrešila? Da li Katolička crkva krade, vara, laže, manipuliše, obmanjuje… Imate milione koje ne nameravate da udelite sirotinji kojoj obećavate platu, socijalno i zdravstveno tek kad krepa od gladi. Sveti oče, na nogama nosite crvene „prada” cipele kakve sam i ja nameravala da kupim sebi ako poživim i ostanem da radim u „Nacionalu”.
A vidite me danas! I mene cipele na nebu čekaju. Sveti oče,šta je moj preveliki greh? Setite se koliko su Vašivelečasni širom sveta potucali nevine dece, koliko je ljudi pobijeno u krstaškim ratovima, koliko su neke pape imale dečurlije… A naši popovi, to možda ne znate, u ovoj sirotoj zemlji u kojoj stotine hiljada ljudi ostaju bez posla, grade dveri od oniksa, na Trsatu ne izdaju račun kad prodaju gipsanu Majku Božju…
Da tako nešto učini žena koja radi u trafici, držala bi glavu u kontejneru čitav dan a ne samo kad odradi smenu. A to što sam napisala da biste morali u Hag, ako mislite da sam preterala, setite se da ste Vi lično, tako pišu svetski mediji, štitili pedofile u svojim redovima, selili ih iz župe u župu kao da silovanje dece nije zločin, po meni za u Hag, nego otkačeni način opuštanja neprihvatljiv zlobnim nevernicima.
Čitam ovih dana kako ste jednu Ciganku koju je Berluskoni nameravao da otera u p…m…, neka Vam prevedu, pogladili po licu pa zato Berluskoni neće dati da je umlate. Suze su mi na oči došle. Zato Vam, Vaša premilosti, i pišem. Moj gospodar, Harald fon Zifrid, naši mediji pišu, „po nacionalnosti Nemac”, kao da je to bitno, dao mi je otkaz čim je postao vlasnik „Nacionala” i moje sudbine.
Ja Vas molim da Vi, naravno uz Božju pomoć, učinite nešto da mi gore spomenuti gospodin istom brzinom i plati ono što mi je ostao dužan. Nadam se da ne očekujem previše od Vas, Sveti oče.
-----------------------------------------------------------
Osamsto četrdeset jedna osoba je napisala da im se teze sviđaju
Najpre je moja izjava u pogledu Vaše svetosti izašla na „Indeksu”. Nećete verovati, 841 osoba je napisala da im se moje teze sviđaju. Proverila sam.Niko od njih nije dobio otkaz. Mislite da je to fer?
Doduše, jedno dve stotine ljudi je u komentarima napisalo da sam kurvetina, da me treba spaliti, raskomadati, ali to su katolici pa im opraštam. I na mom Fejsu su me mnogi pohvalili. Ne, nemam ja toliko rodbine. Ovako bez posla, osećam se ko peder na Splitskoj rivi. Upomoć!

Islamska nauka i moderna tehnologija
Egipatski stručnjak za visoku tehnologiju Veil Gonim, jedan od prvoplasiranih na ovogodišnjoj listi 100 najuticajnijih ljudi sveta prema ocenama magazina „Tajm”, boravio je nedavno u kalifornijskom Naučnom centru u Los Anđelesu, na izložbi „1001 prolazak”. Povod njegovog gostovanja bila je postavka naučnih dostignuća islamskog sveta koja pruža do sada najkompletniju hroniku „zlatnog doba” nauke u islamskom svetu od 7. do 17. veka.
Internet aktivista Gonim, koji je pomogao u pokretanju revolucije koja je početkom godine, posle 18 dana protesta, dovela do svrgavanja predsednika Hosnija Mubaraka, primio je tom prilikom nagradu „Profil hrabrosti” koju dodeljuje fondacija Biblioteke „Džon F. Kenedi”, a govorio je o svom aktivizmu putem društvene mreže Fejsbuk.
„Društveni mediji i Internet, i tehnologija uopšte, bili su instrumentalni za podsticanje revolucije u Egiptu, što pokazuje da uistinu možete da koristite tehnologiju da biste postigli ono što je nekada i teorijski delovalo nemoguće”, istakao je Gonim, trenutno zaposlen u kompaniji „Guglu”.
On je istakao da je nova tehnologija našla korisnu primenu u Egiptu, gde su važni lični kontakti i dodao da je razmena informacija preko društvenih mreža kao što je Fejsbuk, postala politička alatka mladih Egipćana.
„Mladi su to koristili kao sredstvo za izražavanje svojih stavova, kao put za saradnju i organizaciju – samo recite ne nepravdi, zlostavljanju i korupciji”.
Tokom protesta na Trgu Tahrir, Egipćani su prihvatili društvene mreže na Internetu i mobilne telefone sa digitalnim kamerama.
„U čvrsto povezanom svetu, u kojem tehnologija premošćuje sve jazove, treba da shvatimo da smo isti i da imamo mnogo zajedničkog, više nego što imamo razlika. Krajnje je vreme da to shvatimo. Svako u ovom svetu ima svoju ulogu, koja treba međusobno da nas zbliži”, smatra Veil Gonim.
„Čak ako nas i ne uvede u novo 'zlatno doba' nauke, nove tehnologije će doprineti poboljšanju sveta”, zaključio je Gonim na izložbi o dostignućima islamskih zemalja u srednjem veku.
Izložba „1001 pronalazak”, koja je ranije prikazana u Londonu, Istanbulu i Njujorku, predstavlja naučna dostignuća u islamskom svetu na područjima kao što je medicina, u kojoj su lekari pre hiljadu godina upotrebljavali hirurške instrumente koji izgledaju kao savremeni.
Američki pedagog Moris Kouls je pripremio školski program o periodu kojem je posvećena izložba, a koji naziva prvom globalnom erom.
„Tu imate ljude svih vera, svakog porekla, gotovo svih kultura i boja, koji rade za zajedničku stvar. Kada pogledate izložbu, videćete hrišćane, muslimane, Induse, pripadnika sabejskog plemena koje više ne postoji, a koji su dugo vremena koegzistirali”.
Interaktivni eksponati na izložbi (glavni prezenter je glumac Ben Ginsli, dobitnik Oskara za ulogu u filmu „Gandi”) prikazuju dostignuća u umetnosti i arhitekturi u islamskim zemljama, u vreme kada Evropa nije toliko idejno „cvetala”.
„To vreme je zaista bilo procvat umetnosti i nauke u srednjem veku, koji se u najvećem delu Evrope smatrao Mračnim dobom, što zapravo nije bio, ali svakako da su islamski narodi tada tehnološki i naučno bili ispred Evropljana”, smatra Dajan Perlov, član Naučnog centra.
R. S.

Prilagodimo se životu kad već on neće nama
Kada neko želi da uvek u svemu bude najbolji i siguran da mu se ništa loše neće desiti u ovom svetu bez ikakvih garancija, onda on često postaje plen anksioznosti i panike. Ova stanja iskusilo je oko 60 miliona ljudi na planeti i upravo o njima u novoj knjizi „Strah od života” govore psiholozi Renata Senić i Nebojša Jovanović.
Sveže štivo popularne psihologije na jednostavan način uvlači čitaoce u svet paničnih napada: čovek ubrzano diše, oseća da mu se znoje dlanovi i da će se onesvestiti, doživeti infarkt, poludeti, sve zbog neke nejasne i nerealne opasnosti.
– Anksioznost je nezdrava emocija, preterana briga, neprijatnost, napetost i iščekivanje nečeg lošeg, a da se ne zna šta je to. Panika je eskalacija anksioznosti, kada su ljudi anksiozni zato što su anksiozni – objašnjava Renata Senić.
Autori objašnjavaju uzroke i simptome ovih emocija, predlažu terapiju i tehnike samopomoći. Naša sagovornica dodaje da su svi ponekad osetili zebnju, ali da je nevolja sa onima kojima strepnja poremeti svakodnevicu tako da više ne mogu da rezonuju niti da se usredsrede da rade i uče. Plašljivo iščekivanje je, prema racionalno-emotivno-bihejvioralnoj terapiji koju u knjizi zastupa naša sagovornica, rezultat prevelikih i nerealnih očekivanja koje pojedinci imaju od sebe i drugih, ali i od života.
– Javlja se kod ljudi koji su perfekcionisti ili kod onih koji imaju nizak nivo tolerancije na frustracije. Oni ne mogu da podnesu da nešto neće biti onako kako su zamislili i ne trpe rizik koji nosi i mogućnost neuspeh.
Zato se zebnja i javlja kao odbrana od potencijalnog fijaska. Ista je logika sa strahom od otvorenog prostora, prilaženja i stupanja u kontakt sa drugima, hiperhondrijom i depresijom – bolje je da se povučem, sakrijem, da ne probam i onda ne mogu ni da propadnem.
– Ako se neko plaši da će biti odbijen, onda će razviti anksioznost i socijalnu fobiju pa neće nikome prilaziti. Osamiće se u svoja četiri zida koja ga naizgled spasavaju od neprijatnih posledica. Ali najveća neprijatnost upravo i jeste to što čovek bežeći od neprijatnosti propušta život – upozorava Renata Senić i dodaje da je naše podneblje kao stvoreno za razvoj anksioznosti jer roditelji preterano štite decu koja, kao ljudi, ne znaju kako da se suoče sa problemima.
– Odrasli koji nisu razvili toleranciju traže sve, sad i odmah. A život je prilično nezainteresovan za to šta mi hoćemo.
J. Stevanović
-----------------------------------------------------------
Jedan problem, dve terapije
Terapija koju u knjizi opisuje i u praksi primenjuje Renata Senić zasnovana je na stavu da je anksioznost rezultat nerealističnih misli. Nisu važni događaji već način na koji ih mi tumačimo.
– Ne smemo da razmišljamo u krutim i apsolutističkim terminima: Ja moram da nađem dobar posao, da budem savršen, da imam izvesnost – objašnjava Senić čija tehnika pomaže osobama da promene način na koji misle, a cilj je fleksibilno i realno razmišljanje.
Psihoanalitički pristup Nebojše Jovanovića polazi od toga da se ispod površine često krije neki neosvešćeni konflikt. Nesvesna ljutnja prema, na primer, roditeljima ili partneru, zamaskira se u anksioznost i paniku.

Nova sonda pravac Jupiter
Američka svemirska agencija NASA priprema se da 5. avgusta lansira svemirsku sondu u pravcu Jupitera, najveće planete našeg Sunčevog sistema, javlja Glas Amerike. Sondi nazvanoj „Džuno” biće potrebno pet godina da stigne do planete (prema planu agencije to će biti u julu 2016. godine), a naučnici se nadaju da će uz njenu pomoć saznati više o nastanku svemira.
Jupiter, inače najveća planeta u Sunčevom sistemu, 1.300 puta je veća od Zemlje, i sastoji se uglavnom od vodonika i helijuma. Kraj nje su u prošlosti proletele sonde „Pionir” i „Vojadžer”, oko nje obletala je sonda „Galilej”, a sonda „Džuno” poleteće u misiju detaljnijeg istraživanja misterija te ogromne planete.
„Ova misija će se baviti poreklom našeg solarnog sistema. Pokušaćemo da shvatimo kako je solarni sistem nastao”, kaže inženjer Tim Halbruk koji rukovodi gradnjom sonde u „čistoj” sobi kompanije „Lokid-Martin.
„Džuno” će ispitivati snažno magnetsko polje i atmosferu Jupitera i pokušaće da otkrije da li ima čvrsto jezgro. Da bi imala dovoljno energije za instrumente sonda će imati tri ogromna krila sa solarnim ćelijama.
„Ovo će biti prvi put da ćemo ići tako daleko od Sunca, ali ćemo za proizvodnju struje koristiti sunčevu a ne nuklearnu energiju. Tri krila imaće površinu od 60 kvadratnih metara. Krug te površine imao bi prečnik od 18 metara”, kaže Halbruk i dodaje da solarni sistem proizvodnje struje ima svoja ograničenja.
„Odmah po lansiranju, kada se razmotaju, solarne ćelije davaće maksimalno 18 kilovata struje. Ali kada sonda stigne do Jupitera iste ćelije će generisati samo 400 vati. Prvo je dovoljno za napajanje nekoliko kuća, a drugo za nekoliko sijalica”, pojašnjava inženjer Halbruk.
NASA saopštava da su današnje solarne ćelije 50 odsto efikasnije od onih pre 20 godina, dok današnji uređaji troše manje struje. Puno napajanje biće im potrebno samo šest sati dnevno, tokom 11-dnevnog obletanja oko Jupitera.
R. S.

Nema više preko reda
Namerom da pristupi Evropskoj uniji, Srbija se unapred saglasila s tim da prihvati sva tehnička pravila kluba u koji želi da se učlani, odnosno da prenese u svoj pravni sistem desetine hiljada propisa i standarda, uglavnom u domenu tržišne regulative. S proširenjem nadležnosti EU, to prilagođavanje postaje neophodno i u brojnim osetljivim netržišnim domenima, od spoljne do monetarne politike, ali to je činjenica koja je bila opšte poznata kada smo donosili odluku o početku procesa evropske integracije. Međutim, moramo imati u vidu i to da je EU, od Mastrihtškog sporazuma iz 1992. godine, takođe, i politička zajednica, tako da postoje i mnogi politički kriterijumi za nove članice, koji često nisu precizno definisani i mogu različito da se primenjuju u različitim kontekstima. Zbog čega nam se čini da je političko uslovljavanje u slučaju Srbije izraženije nego prilikom ranijih proširenja EU? Postoje najmanje tri razloga.
Prvi razlog je u tome što su zemlje srednje Evrope pregovarale s političkom zajednicom koja je imala 15 članica, dok će Srbija pregovarati sa unijom od 28 ili 29 država. Veći broj članica znači i veći rizik da neka od njih postavi određeni bilateralni politički problem kao uslov za dalju integraciju, pogotovo imajući u vidu da su poslednji talasi proširenja doveli u EU relativno siromašne države koje nemaju mnogo mogućnosti da utiču na druge države osim preko uslovljavanja u procesu evropskih integracija. U tom smislu, ilustrativni primeri su naši problemi s Poljskom ili Rumunijom, u vezi s ratifikacijom Sporazuma o stabilizaciji i pridruživanju.
Drugi razlog jeste različit ambijent za pregovore o pristupanju država srednje Evrope nekad, i zapadnog Balkana danas. Veliko proširenje iz 2004. godine bilo je stimulisano ideološkim i emotivnim nabojem, jer je simbolično davalo odgovor na pitanje da li će se Evropa konačno ujediniti, ili će se razvijati u pravcu koncentričnih krugova. Još devedesetih godina prošlog veka ozbiljno se razmišljalo o konfederaciji stare i nove Evrope, ili o privilegovanom partnerstvu s bivšim komunističkim državama, pre nego što je prevagu odnela ideja o punoj integraciji. Proširenje na Balkan ne donosi odgovore na tako krupna politička pitanja, iako su svi svesni da on ne može ostati izvan EU, a, takođe, nema ni te simbolične ravni koja bi motivisala i ubrzavala integraciju.
Zapadni Balkan se posmatra kao prostor koji prvo treba stabilizovati i prekomponovati pre pune integracije. Puna integracija će doći samo u optimalnom političkom kontekstu, pa ulaska preko reda zbog npr. nekih geopolitičkih razloga više neće biti. Ne zaboravimo da je Hrvatska država koja je najduže vodila formalne pregovore o članstvu (šest godina), koji su čak bili suspendovani tokom 11 meseci zbog teritorijalnog spora sa Slovenijom. Makedonija kao država kandidat već šest godina ne može da počne pregovore o članstvu zbog spora oko imena sa Grčkom. Srbija, dakle, nije poseban slučaj, već samo deli sudbinu regiona koji je početkom devedesetih godina promašio susret sa istorijom. Umesto da budemo frustrirani što više nismo glavna tema evropske politike, treba racionalno da posmatramo pristupanje EU kao važnu misiju u našem interesu, koja doduše ne može više sama po sebi da inspiriše stanovništvo.
Treći razlog zbog kojeg osećamo elemente uslovljavanja je pitanje Kosova i Metohije. Izvesno je da bez dogovora oko institucionalnog aranžmana između Beograda i Prištine Srbija neće moći pristupiti EU, kao i da su neke države, sponzori nezavisnosti Kosova, u iskušenju da proces evropske integracije iskoriste kao sredstvo pritiska na Beograd. Za razliku od Kipra, koji je primljen u EU između ostalog da bi predstavljao sredstvo za usporavanje pregovora o članstvu sa Turskom, teritorijalni sporovi na Balkanu neće biti tolerisani. Odgovor Beograda mora biti i agresivnija proevropska politika i nove ideje u vezi sa Kosovom, koje će mu potvrditi funkcionalnu samostalnost, ali neće podrazumevati priznanje.
Srbija mora da bude svesna da će put do članstva biti posut i trnjem, ali da će na kraju zauzeti mesto u porodici evropskih naroda koje joj istorijski pripada. Niko ne može da ospori civilizacijsko pravo Srbije da čini konstitutivni deo ujedinjene Evrope, niti da ospori logiku da će Srbija kao članica biti politički uticajnija i ekonomski stabilnija. Na nama je da proces evropskih integracija iskoristimo na najbolji mogući način, a da nuzpojave poput političkih pritisaka svedemo na najmanji mogući nivo.

Francuske i nemačke nuklearke
Neke stvari mi se u Francuskoj ne dopadaju. Recimo, u pariskim kafanama stolovi su poput sardina zbijeni jedan uz drugi. Ne možete normalno razgovarati na francuskom a da vas pritom sused ne sluša. Naperi svoje uvo i čeka šta ćete reći. Od toga o čemu pričate zavisi u kojem smeru će mu se kolutati oči. A o mimici lica da se i ne govori.
Računica je jednostavna:što više stolova u kafani, zarada gazde tim veća. Na kafanskave-cea ne treba trošiti reči. To je zaista priča za sebe. Sto puta se zaželim istinskog komfora u kafanama na Balkanu. U Beogradu, Sarajevu, Skoplju, Atini...
I u pariskom metrou je ista stvar. Ne možeš normalno sesti, a kamoli staviti nogu preko noge. Sve je nekako smišljeno i tako napravljeno nauštrb komfora. Ipak, ono što mi se u ovoj zemlji najmanje sviđa jesu – nuklearke. A ima ih, bogami, 58. Od tih brojnih nuklearnih centrala 34 su stare više od tri decenije.
Valjda se neće baš ovde, u Francuskoj, dogoditi „evropska Fukušima”? Francuzi rado zapodenu razgovor o svakoj temi. Osim o nuklearkama. Mada skoro uopšte nisu informisani o radu svojih nuklearki ipak imaju poverenja u ono što im se na tu temu i prema potrebi servira – „s vrha”. Da li bi Pariz bio ono po čemu je svetski poznat „grad svetlosti” da nije francuskih nuklearki? Pariz se, doslovno, kupa u svetlosti. I u stanovima, naročito u novogradnjama, centralno grejanje uveliko uzmiče pred radijatorima na struju. „Hvala” radijatorima na elektriku. Toplo je dok su upaljeni, čim ih isključite toplota nestane.
Ovde zanemarujem dvomesečnu paprenu fakturu francuskog EDF-a za potrošenu struju u zimskom periodu. Francuski predsednik Nikola Sarkozi ogradio se ovih dana od nemačkog napuštanja nuklearki. On insistira na „hladnoj glavi” u vođenju nacije potvrdivši da mu nije ni na kraj pameti da komentariše stav zvaničnog Berlina. „Odluka kancelarke Angele Merkel? Nemam nameru da je kritikujem. Francuska ima dovoljno svojih problema”, izjavio je Sarkozi.Ako Nemačka zaustavi svoje nuklearke (devet ih je već zatvoreno) očigledno bi ih trebalonečim nadomestiti. U tom slučaju Francuska će biti kandidat da Nemcima prodaje struju. Sa gledišta nadmetanja, to će za Francuze biti vrlo povoljna situacija.
„Nisam izabran da bih uništio francuske nuklearne centrale koje, osim struje, omogućavaju i otvaranje velikog broja radnih mesta. Za zdravlje francuske ekonomije nuklearke su od posebnog značaja”, podvukao je francuski predsednik. Nemci poseduju 17 nuklearki, Španci osam. I Francuska i Nemačka i Španija su na nedavnoj sednici Evropskog saveta izrazile spremnost da zatvore one nuklearke koje ne prođuuspešnonajrigoroznije testove.

Brazilci kažu da Petković  dovodi Fernanda u Zvezdu
Fudbalska legenda u zemlji petostrukog svetskog prvaka Dejan Rambo Petković, koji se nedavno u Rio de Žaneiru u dresu Flamenga oprostio od aktivnog igranja fudbala, pokušava da dovede još jedno vredno pojačanje u svoj bivši klub Crvenu zvezdu. Naime, kako piše brazilski veb-portal „Globo”, posle Evandra i tamnoputog Kolumbijca Borhe, kao i izvesnog dolaska Pačeka, novi fudbaler „crveno-belih” trebalo bi da postane i tamnoputi zadnji vezni igrač Flamenga Fernando Gomes (24).
Fernenado je Flamengu izgubio poverenje trenera Vanderleja Luksemburga, bivšeg selektora Brazila, a na nedeljnom meču protiv Atletiko Paranensea nije bio ni na klupi za rezerve. Njemu ugovor s najpopularnijim brazilskim klubom ističe u decembru, ali je sada bliži selidbi na beogradsku „Marakanu”. Fernando je snažan igrač (184 cm, 84 kg), a dominantan je u skokovima, ima snažan udarac i veoma je precizan u dodavanjima. Za Flamengo je ove godine odigrao 12 utakmica. Prethodno je u Brazilu igrao za Fluminense, Sao Paulo i Gojas.
Sportski direktor Crvene zvezde Ivan Adžić, vratio se u Beograd iz Brazila, gde je desetak dana, uz veliku podršku glavnog posrednika i svog bliskog prijatelja Petkovića, tražio pojačanja za Zvezdu. Međutim, zasad je izvestan samo dolazak Pačeka. Na našem najvećem stadionu juče je bio i Dejanov rođeni brat boban petković, inače fudbalski menadžer, koji je kazao da o dolasku Fernanda ne zna ništa, kao i da u Brazilu nije pronađen adekvatan napadač za Zvezdu.
Nešto više o Adžićevoj misiji u Brazilu, ali i predstojećem prelaznom roku, biće poznato sutra, kada će se direktor Zvezde obratiti novinarima. Toga dana, u Crvenoj zvezdi će zvanično biti osnovan i seniorski tim u ženskoj konkurenciji. Dan kasnije, u sve brojnijem Zvezdinom sponzorskom pulu biće i, još uvek državna, kompanija „Telekom Srbija”.
– Uskoro ćemo potpisati i uvećane ugovore s nekim postojećim sponzorima, kao i s dva nova. U protekloj sezoni naši prihodi od marketinga su bili skoro tri miliona evra, dok je rast prihoda kluba 239 odsto – saopštio je predsednik Crvene zvezde Vladan Lukić.
L. Delić
-----------------------------------------------------------
Zvezdin omladinski kamp na Zlatiboru
Predsednik Crvene zvezde Vladan Lukić, svečano je otvorio Zvezdin omladinski kamp na Zlatiboru (na slici). S njim u društvu su bili i direktor omladinske škole „crveno-belih” Ratko Dostanić, generalni direktor hotela „Palisad” Vojislav Janić i predsednik SO Čajetina Miloje Rajović. „Ovo je prvi kamp u istoriji našeg kluba i ponosan sam što sam predsednik Zvezde u danima kada se prave kampovi za decu. Veoma sam zadovoljan uslovima u hotelu „Palisad” i uopšte na Zlatiboru i to je razlog što će i naš prvi tim ovde početi letnje pripreme. Imaćemo kampove i u Crnoj Gori i Republici Srpskoj, što će nam pomoći da privučemo talentovanu decu”, rekao je Lukić. Na Zlatiboru su bili i koorganizatori Zvezdinih budućih kampova na Jahorini (Zoran Preradović), u Trebinju (Spasoje Radović) i u Plavu (Bojan Božović).
L. D.

Šestić je igrao kao Mesi
Izveštaj s prvenstvene utakmice Crvena zvezda – Željezničar (3:1) čuveni urednik Sportske rubrike „Politike” Rade Stanojević, koji se u svojoj novinarskoj karijeri, započetoj 1949, nagledao i velikih utakmica i velikih fudbalera, ovako je započeo:
„To jedan igrač odavno nije doživeo u Beogradu: kada je u pretposlednjem minutu prvog poluvremena lopta završila u mreži sarajevskog Željezničara, odjeknuo je aplauz. Ali, ne uobičajeni, kao posle svakog drugog gola domaćeg tima. Ljudi su pljeskali, pljeskali, nisu prestajali, igrači su se vraćali ka centru, publika je još aplaudirala, niko se ni u novinarskoj loži nije stideo da da oduška svome zadovoljstvu, i to je trajalo, trajalo... Fudbaleri Crvene zvezde grlili su svog kapitena Miloša Šestića. Ne samo zato što je povisio na 2:0, već u ushićenju što je napravio bravuroznu akciju, kakva odavno nije viđena ne samo u našem glavnom gradu, već ni na ekranima u emisijama iz inostranstva kada se prikazuju najlepši golovi sa stadiona širom Evrope”
(„Politika”, 29. oktobar 1984).
A zbog čega je Šestić to zaslužio? U nastavku izveštaja piše:
„Evo, kako se sve zbilo. Željezničar je izveo udarac sa ugla, ali je lopta odmah izbačena iz kaznenog prostora Crvene zvezde. Prihvatio ju je Miloš Šestić i počeo svoju akciju tu, nešto ispred šesnaesterca svoga tima. Loptu je vodio lako. Isprva nije imao prepreke, a kada mu se na sredini terena isprečio Ćurić – varkom ga je prinudio da izgubi ravnotežu i padne, a on sam nastavio je dalje. Već se bio približio kaznenom prostoru sarajevskog tima, kada su mu se približili Čilić i Komšić, ali i njih je „slomio”, došao gotovo do poprečne aut-linije, izmamio golmana Škrbu lažnim nagoveštajem da će centrirati, a onda, iskosa, iz neobično teške pozicije, poslao je loptu u mrežu”.
Nije to bio jedini trenutak nadahnuća u Šestićevoj karijeri. Kao veteran doveo je Vojvodinu do neočekivane titule prvaka države 1989. Evo potvrde kroz opis koji je dao naš tadašnji dopisnik iz Novog Sada Vladimir Vujin s utakmice Vojvodina – Sloboda (4:2):
„Kao i na mnogim prethodnim mečevima i danas je prva perjanica Vojvodine bio njen kapiten Miloš Šestić. On je imao svoj šou, a njegovi pogoci su prava remek-dela fudbalskog majstora. Oba puta popularni Šele je skoro sve sam uradio. Najpre posle brzog izjednačenja gostiju, uzeo je loptu skoro na polovini terena i kao od šale prelazio jednog za drugim igrače Slobode da bi iskosa neodbranjivim udarcem savladao Peštalića. Konačan rezultat postavio je na nesvakidašnji način – dobio je loptu od Milovca, a onda na samoj ivici terena, spretno prevario golmana Slobode i ušetao se u nebranjenu mrežu uz ovacije oduševljenih navijača” („Politika”, 1. jun 1989).
Svrha ovog podsećanja nije veličanje Miloša Šestića, nego ukazivanje na naše slepilo – često ne vidimo koliko je dragoceno ono što imamo. U onome što je navedeno umesto Šestić čitajte Mesi i sve će biti na svom mestu.
Ovakve Šestićeve akcije su bile iskakanje iz krutih šema koje su naši treneri preuzeli od onih iz visokoprofesionalizovanih liga. Shvatane su kao nepotrebno soliranje, samoisticanje, neozbiljnost... I nije čudo što je prvu izveo u poslednjoj polusezoni u Crvenoj zvezdi, a drugu kao povratnik u naš fudbal čemu, verovatno, i može da zahvali što mu je trener Vojvodine Ljupko Petrović dao slobodu u igri kakvu danas ima Mesi.
I kod jednog i kod drugog driblinzi su neracionalni. Krenu s loptom i ni bog sveti ne zna kako će to da se završi: nepredvidljivo menjaju pravac u punom trku, lopta se odbija i stalno im se vraća, kad izgleda da su je izgubili, oni je nekako iščeprkaju i provuku se s njom tamo gde ni igla ne bi mogla da se provuče.
Barselona traži od Mesija i njegovih saigrača takvu igru i na tome zasniva svoju nadmoć koja se najbolje pokazala u finalu Lige šampiona. Mančester junajted bi svakog drugog razbio u paramparčad, ali je protiv čigri iz Barselone bio nemoćan i, kako je utakmica odmicala, njegovi igrači su se sve više mirili s tim.
Razume se, ovo ne znači da između Šestić i Mesi treba da stoji znak jednakosti. Ali, mnogo pre slavnog Argentinca imali smo takvog igrača, a verovatno ga imamo i danas, samo ko zna u kojoj se našoj ligi on poigrava s loptom i protivnicima. Kad bismo tražili Čavija i Inijestu i njih bismo sigurno našli, možda i na nekom seoskom igralištu. Ali, mi ne tražimo originale.
Mesi nije čudotvorac, on ne može ništa u drugačijem sistemu igre. Na prošlogodišnjem svetskom prvenstvu je trebalo da bude as nad asovima, a nije se ni video. Šestić je malo igrao na svetskom prvenstvu, ali oni koji se sećaju naše utakmice protiv Hondurasa u Španiji 1982. sigurno dele mišljenje Radeta Stanojevića izneseno u komentaru s te utakmice:
„Miloš Šestić igrao je malo, ali dao je mnogo. Njegovi driblinzi, koje je izveo pre nego što je bio fauliran u bekovskom prostoru iznudivši na taj način penal, toliko su bili zbunili igrače protivničkog tima da su se uspaničili i odlučili da ga sruše. Ako ostanemo na svetskom prvenstvu, u timu treba da ostane i Miloš Šestić” („Politika”, 26. jun 1982).
Na žalost, nismo ostali na svetskom prvenstvu (pobedili smo s 1:0, a trebalo nam je 2:0). A još je žalosnije što nam to nije bio nauk da stvorimo sopstveni stil igre, nego i dan-danas kopiramo fudbalsku modu.
Ivan Cvetković

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Kad je izvoz štetan a uvoz „mršav”
Odavno se srpski klubovi, usled hroničnog nedostatka novca, dovijaju na raznorazne načine da bi opstali a u poslednje vreme mnogi žive od „pozajmica”. Ali ovde se ne radi o pozajmljivanju novca od drugih već pozajmljivanju svojih igrača drugima. Ovo je nekima maltene i glavni izvor prihoda.
Ima igrača za izvoz, makar na kratkotrajnu pozajmicu, na sve strane Evrope, pa i na Daleki istok. Šalju se momci i u Francusku, Italiju, Portugaliju, Rusiju, Ukrajinu, Moldaviju, Azerbejdžan, ali i u Kinu, Japan, pa i u Saudijsku Arabiju i Ujedinjene Arapske Emirate...
S druge strane, dovode se igrači iz manjih klubova ili anonimci iz inostranstva i na sva zvona hvale kako su baš oni ti koji će doneti uspeh. Jasno je da finansijska (ne)moć „kroji” sastav tima ali nije to jedini problem.
Gotovo iz dana u dan raste broj trenera s „profi” licencom, koji nikako da se „spuste u bazu” i stvore neke nove Džajiće, Mitiće, Šekularce, Pižone, Piksije, Bobeke, Milutinoviće, Kovačeviće, Vukotiće... Ili, bar srpsku školu fudbala s prepoznatljivim konceptom i modelom igre.
Dičili su se prošlog leta u Partizanu podatkom da su potrošili malo novca dovođenjem novajlija i s finansijskog aspekta zaista su potpuno uspeli. Zaradili su milione evra ulaskom u grupnu fazu Lige šampiona. Međutim, izostao je sportski uspeh. „Crno-beli” su doživeli šest poraza i takmičenje završili, uz slovačku Žilinu, kao najslabiji među 32 takmaca. Najavljivali su borbu sa Šahtjorom čak i za drugo mesto u grupi, kao i da će biti bar treći (ispred Brage) i prezimiti u Ligi Evrope.
Kada bi naši velikani i ostali mogli da zadrže ekipu na okupu par sezona i pojačavali se u narednim prelaznim rokovima, verovatno bi stvorili koliko-toliko respektabilan tim.
Zamislite samo Crvenu zvezdu, koja je za pet godina ukupno odigrala samo 26 evropskih utakmica, da na primer istrči u sastavu: Stamenković, Ninkov, Biševac, Gaj, D. Tošić, Kastiljo, Milijaš, Janković, Burzanović, Jestrović i Žigić. Ili recimo Partizan, koji je za to vreme bio učesnik Lige šampiona i tri puta Lige Evrope (ukupno 44 meča): Stojković, Rukavina, Đorđević, Krstajić, Obradović, Žuka, Petrović, S. Ilić, Z. Tošić, Kleo, Dijara.
Uz ovakve timove „večitih rivala” sigurno je da bi i oni mlađi poput Lazovića, Ćosića, Mijailovića i Vešovića s jedne, te Jovetića, Ljajića, Fejse i Gulana s druge strane Topčiderskog brda (i ostali iz oba tabora) bili produktivniji i dali veći doprinos da oba kluba odigraju bar po još desetak mečeva više, da na Uefinim rang listama steknu bolje startne pozicije i da ne kreću u takmičenja, kako reče jedan funkcioner – „u vreme kupanja”.
Nažalost, umesto ostanka najboljih svakodnevno smo „bombardovani” informacijama o novim odlascima. Sada su aktuelni Ninkov i Kaluđerović iz Zvezde, Petrović i Savić iz Partizana… Za to vreme neki od gore pomenutih osvajaju trofeje i inostranstvu, drugi igraju manje-više zapažene role u svojim klubovima, treći su u zapećku…
Đorđe Smiljanić
-----------------------------------------------------------
„Idealni” sastavi „večitih rivala”
Crvena zvezda (2006/2011)
Saša Stamenković (78/-54) Nefči (Azerbejdžan)
Pavle Ninkov (114/4)           -
Milan Biševac (14/2)          Valensijen (Francuska)
Ibrahima Gaj (57/1)   Lokeren (Belgija)
Duško Tošić (25/0)   -
Segundo Kastiljo (49/16)     Deportivo, Kito (Ekvador)
Nenad Milijaš (87/33)         Vulverhempton (Engleska)
Boško Janković (2/0) Đenova (Italija)
Igor Burzanović (50/11)       Nagoja Grampus (Japan)
Nenad Jestrović (22/13)       završio karijeru
Nikola Žigić (3/2)               Birmingem (Engleska)
Ivan Ranđelović (48/-41)     završio karijeru
Miloš Bajalica (18/0)         Šanđi Čanba (Kina)
Mohamed Aval Isah (65/1)    -
Ognjen Koroman (86) Krila sovjeta (Rusija)
Nikola Lazetić (41) Vojvodina
Dejan Lekić (27/11)   Osasuna
Andrija Kaluđerović (28/13)           -
Partizan (2006/2011)
Vladimir Stojković (26/-19)           -
Antonio Rukavina (32/4)      Minhen 1860 (Nemačka)
Nenad Đorđević (63/9)          Krila sovjeta (Rusija)
Mladen Krstajić (43/3)        završio karijeru
Ivan Obradović (55/1)         Real Saragosa
Žulijano R. A. Žuka (43/7) Deportivo, La Korunja
Radosav Petrović (70/17)     -
Saša Ilić (39/4)       -
Zoran Tošić (49/14) CSKA, Moskva (Rusija)
Gabrijel K. Kleverson Kleo (41/22)           Gvandžu Evergrand (Kina)
Lamin Dijara (89/45)            Al Šabab (UAE)
Mladen Božović (68/-27)     Videoton (Mađarska)
Stefan Savić (20/1) -
Marko Lomić (46/5) Dinamo, Moskva (Rusija)
Adem Ljajić (38/8)     Fiorentina (Italija)
Almami Moreira (88/23)      Dalijen Aerbin (Kina)
Stevan Jovetić (49/12)         Fiorentina (Italija)
Obiora Odita (23/10)           Tijanđin Teda (Kina)
Napomena: u zagradi iza imena i prezimena igrača dat je broj prvenstvenih utakmica i broj postignutih golova (za golmane broj primljenih golova), kao i klub u kojem trenutno igra, s tim da crtica označava da je još u Zvezdi ili Partizanu.

Perom na vetrenjače
Istorizacija, evaluacija i kontekstualizacija stvaralačkih doprinosa značajnih autorskih pojava deo su uobičajene profesionalne prakse muzejskih institucija. Tako i beogradski Muzej primenjenih umetnosti konceptom svojih programa, prateći različite grane primenjenih umetnosti,
fokusira vrednosti recentne scene ali akcentuje i umetničke doprinose na liniji retrospektivnog i/ili istorijskog karaktera. U tom kontekstu je i postavka „Sa vetrenjačama” Džoje Ratković Gavela, a kritičarsko-istoričarska elaboracija njenog stvaralačkog opusa obuhvata četiri decenije rada, od 1969. do 2010. godine.
Posvećena, pre svega, crtežu, ilustraciji i karikaturi, ona je tokom decenija uporno i istrajno gradila i dograđivala sopstveni svet razumevajući ga jakom intuicijom žene umetnice – u trenucima drama, trauma, teških iskušenja i sudbinskih odluka – i kao spas, zaklon i utočište sopstvenom biću. U njenom stvaralačkom vjeruju, bez obzira na događaje i diktat vremena, nevidljivo je odmeravanje estetičkih i etičkih principa, može se reći da njih nije ni bilo. Uprkos dugom i kontinuiranom umetničkom stažu, radu za različite izdavače, naručioce i povode, promenama sredine, ona je sačuvala svoj rad drastičnih stilskih rezova i očiglednih kompromisa. Verna svojoj rukopisnoj ortografiji,Džoja Ratković je uspevala, po principu ženske senzibilnosti, da obnavlja i osvežava svoj crtež ne gušeći ga bogatim iskustvom i sigurnom rukom. Književnici sa kojima je radila dali su joj epitet majstor crteža, a današnja izložba kojom dominira rafinirano crtačko tkivo u punom smislu te reči potvrđuje ovaj superlativ.
Mada je na postavci u Muzeju predstavljen izbor iz opusa, različit materijal nastao tokom 40 godina rada, izložba je dobro strukturisana kao harmonizovan tok ujednačenih vrednosti. Od ranih ilustracija Pisci na 3. Bitefu, iz 1969. do ilustracija na temu Pronalazaštvo, iz 2010. odvija se unutrašnji dijalog same umetnice, tačnije vizuelizacija njenih doživljaja neposredno izazvanih određenim tekstom, zadatkom, povodom.
Ako je ilustracija objašnjavanje jednog umetničkog dela drugim, tj. likovna interpretacija teksta, Džoja Ratković je izbegla ovaj poznati kliše, jer njene ilustracije „nisu puki ukras tuđih tekstova” (Miodrag Pavić) već estetički ubedljiv komentar emotivnog učesnika u igri samo/spoznaje. Bošovske varijacije naše savremenice podsećaju na dalekog duhovnog srodnika.
Po horizontalnom i vertikalnom umrežavanju vremena i konstituisanju problemskih celina u umetničkom radu Džoje Ratković očito da je sedamdesetih izgradila prepoznatljiv rukopis zrelog stvaraoca, zatim do 1991. radi kao ilustrator u RTV Beograd kada odlazi uBeč gde nastavlja intenzivan umetnički rad i afirmaciju. Kompatibilne segmente njene umetničke biografije predstavljaju ilustracije za knjige (za izdavačkekućeVukKaradžić, Prosveta, BIGZ, Maticasrpska), crteži iz ciklusa Kapričosi, karikature (za Jež, Student, Vesti TV Beograd), ilustracije za novine (Politika, NIN, Oslobođenje, Neye Zürcher Zeitung, Die Presse, Wiener Journal) kaoi crteži-zapisi iz dnevnika i drugi grafički radovi.
Njeni crteži su najčešće nevelikog formata, strpljivo rađeni tušem i perom, uglavom crno-beli, ponekad osveženi akvarelom. Valerski bogatom i suptilno iznijansiranom crtačkom građom, ritmovima svetlosti i senke ona niveliše atmosferu oniričnog i nadrealnog.
I kao što bajke predstavljaju otiske ljudskih pratipova i ljudskih pramotiva u kojoj pobeđuje dobro nad zlom, tako i transformacije njenih čovekolikih spodoba deo su fikcije unutrašnjeg doživljaja iste predstave o kafkijanskim prostorima teskobe u kojoj se smenjuju glumci i scenaristi.
Kreativna impulsivnost i začaranost umetničkom istinom, u slučaju Džoje Ratković Gavela postaju vrednost po sebi, a njeno umetnički angažovano delo, uprkos svemu, sačuvalo je sopstveni integritet. Dovoljno za jedan stvaralački vek.

Patrijarh Irinej: Skup u Beogradu neprihvaljtiv
KURŠUMLIJA – Patrijarh Srpske pravoslavne crkve Irinej izjavio je u Kuršumliji da je strategijska vojna konferencija NATO koja se održava u Beogradu neprihvatljiva jer „rane koje je NATO naneo srpskom narodu još nisu izlečene”.
„Prihvatiti nešto što nam je do juče bio jedan ljuti neprijatelj, koji nam je ostavio teške rane, narodnu, našoj ekonomiji. Ako se to može lečiti i zalečiti to je dobro, ali ne znam da li je taj lek pogan za naše rane”, kazao je novinarima patrijarh Irinej posle liturgije koju je služio u kuršumlijskoj crkvi.
Najveća vojna konferencija u svetu, sa oko 200 učesnika iz 60 zemalja, ove godine održava se u Beogradu, u organizaciji Saveznicke komande NATO-a za transformaciju.
Svetoj arhijerejskoj liturgiji prisustvovali su predsednica opštine Kuršumlija Vesna Jakovljević i predstavnici svih lokalnih preduzeća i javnih ustanova.
Patrijarh Irinej je kazao da je dolaskom u Kuršumliju želeo da udovolji vernicima tog grada jer, kako je rekao, odlazi iz niške eparhije posle 35 godna.
„Iako odlazim, uvek ću biti na jedan duhovan način prisutan u eparhiji niškoj, i gradovima te eparhije, jer ih zaista nosim u svojoj duši i srcu. U svim tim gradovima živi narod koji je ostao veran svojoj crkvi, svojoj veri i hrišćanskim običajima”, kazao je Irinej.
Patrijarh srpski je u Prolom Banji osveštao mesto za izgradnju crkve.

Neutralnost ne sprečava saradnju sa NATO
„Strategijske vojne konferencije za partnere održavamo svake godine i uglavnom nastojimo da ih održavamo u partnerskim, a ne zemljama članicama NATO-a, pa smo na tu temu vodili razgovore i sa vlastima u Srbiji. Kada govorim o simboličnom značaju toga zašto se ovogodišnja konferencija održava baš u Beogradu, mislim na to da smo sada svi u novom evroatlantskom okruženju. Treba da znamo šta se desilo u prošlosti, ali da želimo da se okrenemo budućnosti. Srbija je ključni faktor bezbednosti i stabilnosti na Balkanu i činjenica da ona želi da ostane neutralna neće nas sprečiti da sarađujemo”,odgovorio je vrhovni komandant Savezničke komande NATO-a za transformaciju francuski general Stefan Abriel na pitanje novinara „Politike”: Zašto je baš srpska prestonica odabrana za domaćina najvećeg ovogodišnjeg skupa NATO-a?
Abriel je, obraćajući se novinarima, dodao i da će Srbija sama odlučiti o ulasku u NATO.
Malo šta je juče u okolini beogradskog hotela „Hajat” ukazivalo da je tu počela Strategijska vojna konferencija za partnere. Ona je okupila najviše vojne delegacije iz 55 zemalja, a njih je predvodilo 25 načelnika generalštabova ili njihovih zamenika, sa načelnikom GŠ Vojske Srbije generalom Milojem Miletićem, domaćinom skupa, na čelu. Oni koji su očekivali kordone policije, specijalne jedinice sa mašinskim puškama i snajperima na gotovs, možda su bili razočarani savršenim mirom koji je vladao. Ako je takvih specijalaca i bilo, onda su oni bili nevidljivi.
Tek desetak zastava Srbije i nekoliko protestnih transparenata sa natpisima na engleskom jeziku „Severnoatlantska teroristička organizacija”, koje su stanari istakli po prozorima i terasama okolnih solitera, bili su neizbežno podsećanje na NATO bombardovanje pre 12 godina. Da oko hotela nije kružilo nekoliko policajaca ni po čemu se ne bi reklo da je reč o skupu visokog rizika. Na ulazu novinari nisu legitimisani, već su samo prolazili uobičajenu kontrolu detektorima za metal.
Zanimljivo je da su visoki gosti iz inostranstva ministru odbrane Draganu Šutanovcu preneli svoje prve utiske, objasnivši mu da, kada se u njihovim zemljama održavaju slični skupovi NATO-a obično budu veće demonstracije nego što su bile u Beogradu ovih dana. Da radikali i DSS nisu upriličili proteste, gosti iz NATO-a bi pomislili da su u nekoj nedemokratskoj zemlji gde ne postoji sloboda okupljanja, rekao je Šutanovcu načelnik generalštaba jedne od zemalja NATO-a. I ministar je potom na konferenciji za novinare prokomentarisao da su svi oblici protesta dozvoljeni, samo da se ne blokira saobraćaj.

Ni u „Hajatu” nije bilo velike gužve, uprkos prisustvu velikog broja visokih delegacija. „Doveli smo svet danas u Beograd”, rekao je Šutanovac, dok su mu redom prilazili i čestitali generali, načelnici generalštabova. Od zemalja regiona, jedino je Hrvatska delegirala zamenika načelnika generalštaba, dok su ostale države poslale svoje najviše predstavnike. Odgovarajući na brojna pitanja o tome da li je Srbija bliža NATO-u posle ove konferencije, Šutanovac je naglasio da je onoliko bliža koliko su to posle beogradskog skupa Brazil ili Finska...
Na podnevnoj zajedničkoj konferenciji za novinare Miletića i Abriela, francuski general je rekao da Partnerstvo za mir nije samo čekaonica za članstvo već da je reč o građenju bezbednosne mreže. „Možemo imati koristi od iskustava Srbije i možemo sa srpskim prijateljima da podelimo naša iskustva”, naglasio je Abriel. General Miletić je istakao da je održavanje ovakvog skupa u Beogradu veliko priznanje Srbiji, Ministarstvu odbrane i Vojsci Srbije za dosadašnje rezultate u transformaciji sistema odbrane i doprinosa stabilnosti u regionu.
„Niko nije dovoljno veliki da može sve probleme sam da reši. Zajedno možemo više da uradimo”, naglasio je Miletić, na šta je Abriel uzvratio: „Zajedno smo jači”.
Bojan Bilbija

Krajišnik čeka odluku Haškog tribunala
Od našeg dopisnika
Sarajevo – Mirko Krajišnik, brat nekadašnjeg predsednika Narodne skupštine Republike Srpske Momčila Krajišnika, koga je Haški tribunal osudio na 20 godina zatvora, potvrdio je za „Politiku” da je njegov brat ovom sudu pre petnaestak dana podneo zahtev za prevremeno puštanje na slobodu.
Medijske navode da Momčilo Krajišnik mora uz molbu za puštanje na slobodu „predočiti i mišljenje vlasti zemlje u koju će se vratiti o tome kako će na javnost i političku situaciju delovati njegov povratak iz zatvora”, Mirko Krajišnik demantuje, rekavši da su „to samo spekulacije”.Prema njegovim rečima, puštanje na prevremenu slobodu Momčila Krajišnika iniciralo je Ministarstvo pravde Velike Britanije u kojoj on izdržava kaznu.
„Ministarstvo pravde Engleske predložilo je Haškom tribunalu da moj brat bude pušten na prevremenu slobodu, a nakon toga Haški tribunal sugerisao mu je da uputi aplikaciju, što je on i učinio”, kaže Mirko Krajišnik. „Ukoliko Haški tribunal uvaži podnesenu aplikaciju i pozitivno odgovori, moj brat će biti slobodan čovek.”
Naš sagovornik navodi da zahtev koji je Krajišnik uputio u Hag, osim molbe za puštanje na slobodu, sadrži i dva izveštaja, jedan je napravilo britansko Ministarstvo pravde, a drugi engleski advokat zadužen za pritvorske, odnosno zatvorske slučajeve.
„Momčilo je priložio i jednu analizu prethodnog rešenja, kojim je njegov zahtev za puštanje na prevremenu slobodu, podnet prošle godine, na pola izdržane kazne, odbijen. U toj analizi obrazložio je stavove suda kao neosnovane i naveo da nema krivice odgovornosti”, napominje Krajišnik.
Neki mediji, pozivajući se na saopštenje Krajišnikovog advokatskog tima, izvestili su da on mora uz zahtev za prevremenu slobodu „predočiti” i mišljenje vlasti zemlje u koju će se vratiti te da je njegov tim podneo zahtev za mišljenje svim nivoima vlasti u BiH. Krajišnikov brat Mirko demantuje ove navode i tvrdi da su u pitanju samo spekulacije.
Poznati advokat Duško Tomić takođe naglašava da se radi o spekulacijama jer, kaže on, za tako nešto nema zakonskog uporišta.
„Ukoliko Haški tribunal prihvati Krajišnikov zahtev i odluči da ga pusti na slobodu, tu je kraj priče”, naglašava Tomić.
On u kratkom razgovoru za „Politiku” napominje da je „dobro” proučio sve propise Haškog tribunala i engleskog pravosuđa i da je „apsolutno” siguran da Krajišnik u ovom slučaju „nije dužan” da pribavlja mišljenje „bilo koje vlasti u BiH”.
Podsećamo da je Momčilo Krajišnik osuđen zbog udruženog zločinačkog poduhvata za deportaciju i progon civilnog stanovništva, koji su učinile druge osobe 1992. godine u devet opština u BiH.
Krajišnik je u zatvoru od 3. aprila 2000. godine. Prvo je bio u zatvorskoj jedinici Haškog tribunala u Sheveningenu, a potom je prebačen u Englesku.
D. Stanišić

„24 sata": U seriji "Monk" rugaju se Hrvatskoj
ZAGREB, 14. juna (Tanjug) - U epizodi američke TV serije „Monk” koja je prošle sedmice emitovana na Hrvatskoj televiziji Hrvatska i njene državne oznake izvrgnuti su poruzi, ocenjuju pojedini hrvatski političari.
Po pisanju tabloida „24 sata”, u spornoj epizodi Hrvatska je nazvana Mala Zemenija, a zastava se razlikuje od Hrvatske samo utoliko što je umesto crvene stavljena zelena boja i dodat venac od klasja žita ispod grba u sredini zastave, što je bio deo grba svake republike u Jugoslaviji.
U razgovoru glavni junak Monk kaže da se u toj zemlji rat vodi već 600 godina, a ljudi pričaju mešavinom rusko-hrvatskog jezika. Kad detektiv pokuša razgovarati s prodavcem koji ga ne razume, zaključi da je to narod koji ne zna ni svoj jezik.
Čitaoci koji su gledali spornu epizodu smatraju da serija vređa Hrvatsku, pišu 24 sata i dodaju da iz vlade nisu službeno regovali na epizodu u kojoj se izruguje državnim simbolima.
Andrija Hebrang iz HDZ-a za „24 sata” izjavio je da su to sve platili neki izvori koji se ne mogu pomiriti s nastankom nezavisne Hrvatske i čudi ga što je do toga došlo u američkoj seriji jer SAD neguje poštovanje državnih simbola.
Ovu pojavu trebalo bi odvojiti od politike koju je ta prijateljska zemlja vodila prema Hrvatskoj, kaže Hebrang i dodaje da „postoji opravdan razlog da Hrvatska pokrene postupak protiv autora, a pravedna presuda trebala bi osujetiti planove svih koji vređanjem simbola vređaju državu i njene stanovnike”.
Za Davorka Vidovića iz Socijaldemokratske partije (SDP) izbor hrvatske zastave govori o niskom ugledu koji Hrvatska ima u svetu kao bizarna, mala balkanska država. Zbog toga se loše oseća i smatra da država ne treba reagovati, ali bi možda trebalo skrenuti pažnju autorima da su uvredili narod i zemlju, piše „24 sata”.

Kažnjene porodilje
Vlasnica ste privatne firme koja je radila dok ste koristili porodiljsko odsustvo? Onda ćete Poreskoj upravi Ministarstva finansija morati da platite duple doprinose.
Ova institucija porodiljama preduzetnicama traži da plate zaostala dugovanja na ime doprinosa, u vreme dok su bile na porodiljskom odsustvu i to za 2008, 2009. i prošlu godinu, iako su svoje doprinose uredno plaćale kroz naknadu zarade koju su dobijale od lokalnih samouprava. Takođe, ista institucija oslobodila je ove preduzetnice pre odlaska na porodiljsko odsustvo plaćanja dela doprinosa, kao što je to činila više godina unazad, da bi ih godinu dana kasnije „obradovala” rešenjima o naplati zaostalih doprinosa. Tako sada oko 2.000 žena treba da Poreskoj upravi nadoknadi dugovanja, čiji je iznos pojedinačno od 150.000 do pola miliona dinara.
Činjenica je da je Poreska uprava tumačila zakon o doprinosima od 2004. do kraja prošle godine na jedan način, povoljnije za preduzetnice-porodilje. Činjenica je i da od kraja prošle godine ova institucija tumači isti zakon na drugi način – nepovoljnije po one majke koje, dok su bile na porodiljskom, nisu zatvorile radnje i otpustile radnike.
U Poreskoj upravi se pozivaju na zakon, tvrde da ga nisu pravilno tumačili šest godina i da su sada ispravili svoju grešku. Ako Poreska uprava sada konačno pravilno tumači zakon, zbog čega su rešili da naplate „dug” retroaktivno preduzetnicama koje su porodiljsko koristile 2008. i 2009. godine?
Na stranu porodilja stao je Saša Janković, zaštitnik građana, tvrdeći da nema opravdanja da se godinama zakon tumači na jedan način, a onda se to tumačenje promeni – na štetu preduzetnica. Na njihovu stranu stala je i Unija poslodavaca Srbije, koja je od nadležnih tražila da rade po starom. Na njihovu stranu stala je i Vlada Srbije, koja se obavezala, potpisujući sporazum sa sindikatima i poslodavcima, da će ispraviti trenutno pogrešnu primenu zakona.
Sve to, međutim, nije dovoljno za Poresku upravu Ministarstva finansija koje je – deo vlade. Nadležni su u ovoj instituciji odbili preporuke zaštitnika građana, oglušili se i o zahteve Unije poslodavaca Srbije, a ne reaguju ni na ono na šta se vlada obavezala. Rešenja o naplati dugovanja na ime doprinosa porodiljama stižu i dalje, a kamata na neizmirene obaveze teče. Mnoge od njih su zaključile da su pogrešile što su koristile porodiljsko odsustvo. Očigledno su i u pogrešnom trenutku odlučile da budu majke.
Da ironija bude veća, na čelu Ministarstva finansija, u čijem je nadleštvu Poreska uprava, nalazi se predsednik vlade. I to vlade koja se zalaže za strategiju podsticanja rađanja, za sprovođenje preporuka zaštitnika građana, i za što brži razvoj privatnog preduzetništva. Vlada se obavezala da će do kraja juna, promenom nekih zakonskih odredaba, osloboditi preduzetnice-porodilje plaćanja duplih doprinosa.
Do kraja juna ostalo je još dve nedelje – dovoljno vremena da vlada sa reči pređe na dela.

U smrtonosnom udesu ne strada dozvola
U saobraćajnoj nesreći koja se nedavno dogodila u Malom Mokrom Lugu, u automobilu marke „golf” poginuo je suvozač Zoran J. (44). Vozilom je upravljao S. V. koji je i pre nekoliko godina izazvao udes u kojem je takođe poginula jedna osoba.
Kao i prethodni Zakon o saobraćaju, ni ovaj koji se primenjuje od januara prošle godine, ne predviđa momentalno oduzimanje vozačke dozvole osobi koja je skrivila udes u kome je neko poginuo, iako je u raspravi koja je prethodila usvajanju bilo i takvih predloga.
U praksi, to znači da vozač koji izazove nesreću u kojoj pogine jedna ili više osoba može da upravlja vozilom sve dok ne bude donesena pravosnažna odluka o njegovoj krivici, a na to se ponekad čeka godinama.
– Sud određuje trajanje kazne oduzimanja vozačke dozvole koje ne može biti kraća od jedne niti duža od tri godine, s tim što se vreme provedeno u zatvoru ne računa u trajanje kazne. Ako u saobraćajnoj nesreći pogine jedna ili više osoba, zavisno od otežavajućih okolnosti, predviđene su kazne zatvora od jedne do osam, odnosno od dve do 12 godina – objašnjava Milomir Čabarkapa, pomoćnik načelnika Uprave saobraćajne policije.
Po novom zakonu, procedura vraćanja vozačke dozvole nešto je složenija nego po prethodno važećim paragrafima:
Kada od isteka mere zabrane upravljanja vozilom protekne 90 dana, vozač mora da prođe zdravstveni pregled, a onda da obavezno pohađa seminar unapređenja znanja iz bezbednosti saobraćaja. Zatim izlazi na ispit iz te materije, koji organizuje Agencija za bezbednost, i ako ga položi, dozvola mu se vraća. Do trajnog gubljenja prava na vozačku dozvolu dolazi ako se utvrdi da sankcije nisu imale efekta ili ako nadležni lekar proceni da vozač ne ispunjava nužne zdravstvene uslove.
B. V.
-----------------------------------------------------------
Najčešći uzroci saobraćajnih nesreća
Na osnovu analize 562 dosijea „vozača visokog rizika”, utvrđeno je da su udese sa smrtnim posledicama najčešće izazvale osobe između 25 i 44 godine. U ovim udesima veće je učešće žitelja iz gradova, i više od 60 odsto nesreća izazvali su oženjeni muškarci.
Najčešći uzrok saobraćajnih nezgoda je alkohol, struktura ličnosti vozača i nepažnja, a najviše udesa dogodilo se zbog neprilagođene brzine, usled nepravilnog skretanja, okretanja i preticanja.

Milan Mladenoviću plato ispred Doma Omladine
Plato ispred Doma Omladine od nosiće ime poznatog rok muzičara Milana Mladenovića, dok je ulica koja se nalazi u blizini stadiona Partizana dobila ima Dragan Mance, odlučila je juče Skupština grada. 
Slobodan Stanimirović, predsednik Komisije za spomenike i nazive i imena trgova i ulica, kaže da je prvobitno predloženo da ulica u Zemunu ponese ime Dragana Mancea. U dogovoru sa porodicom, navijačima i Fudbalskim klubom Partizan odlučeno da to bude ulica u blizini stadiona tog kluba.
– Reč je o ulici koja počinje od Bulevara kneza Aleksandra Karađorđevića, prema stadionu Fudbalskog kluba Partizan u opštini Savski venac – rekao je Stanimirović.
On dodaje da nije problem da plato ispred Doma omladine u Dečanskoj ulici, ponese ime Milana iako ulica u Kamendinu već nosi ime ovog rokera.
– Na taj način uspešno je završena inicijativa koju je pokrenula Liberalno demokratska partija 18. marta ove godine, a potpisima je podržalo više od 10.000 ljudi – kaže Stanimirović.
Dejan Ranđić, predsednik odborničke grupe LDP-a, kaže daodluka gradskih parlamentaraca predstavlja krunu dugogodišnjih inicijativa i nastojanja građana da Beograd dobije prostor koji će nositi ime Milana Mladenovića.
– Imenovanjem platoa ispoštovana je nova praksa u gradu da se ne menjaju nazivi već postojećih ulica i otvorena je mogućnost da se svim velikanima odužimo tako što će veliki broj trgova, platoa i prostora koji postoje u gradu dobiti imena onih koji su obeležili život i gradili duh Beograda.Očekujemo da veoma brzo na platou bude i postavljena tabla sa imenom Mladenovića – naglasio je Mladenović.
Na jučerašnjem nastavku 32. sednice Skupštine grada odlučeno je i 
o sahranjivanju zaslužnih lica na posebnim parcelama. Nova odluka predviđa da se u posebne parcele mogu sahraniti lica koja su za života dobila najviša državna odlikovanja ili su bili članovi Srpske akademije nauka i umetnosti, kao i lica kojima je dodeljeno zvanje počasni građanin.
Predrag Petrović, gradski sekretar za komunalne i stambene poslove, kaže da prema novoj odluci, gradonačelnik može da odluči da i oni ljudi koji ne ispunjavaju navedene uslove mogu da budu sahranjeni u posebnu parcelu. Predlog da se posmrtni ostaci zaslužnog lica sahrane u posebnim parcelama daje institucija čiji je preminuli bio član ili neko iz njegove uže porodice, dok finansijske troškove održavanja groba će snositi grad.
Građani koji ne budu poštovali pravila postavljanja spomenika i uređivanja grobova, kao i prilikom posete grobljima, mogu da plate kaznu od 2.500 dinara do 75.000 dinara. Preduzetnici mogu da budu kažnjeni 5.000 do 250.000 dinara, dok pravno lice odgovorno za prekršaj može da dobije kaznu i od milion dinara.
D. Spalović

Niš dobija laboratoriju za DNK analize
Niš – Najkasnije krajem jeseni Niš će dobiti jednu od najsavremenijih laboratorija za DNK analize na Balkanu, koja će prvenstveno služiti policijskim i sudskim istragama, a, svakako, i za otkrivanje naslednih bolesti, utvrđivanje identiteta ili očinstva. Moderna laboratorija će biti u sklopu Instituta za sudsku medicinu, jedinog u Srbiji van Beograda i Vojvodine.
Odluku o formiranju i opremanju laboratorije za DNK analize u Nišu donelo je niško Gradsko veće, gde nam je rečeno da će vrhunski uređaji poslednje tehnološke generacije za ovu medicinsko-naučnu oblast koštati između 150.000 i 200.000 evra. U „gradskoj vladi“ Niša ističu takođe da će, najviše zbog srodnosti delatnosti Instituta za sudsku medicinu i buduće laboratorije, biti posebno izdvojene i renovirane četiri postojeće prostorije u objektu Instituta. Na samom Institutu kažu da će znatno biti unapređen rad stručnjaka iz oblasti sudske medicine. Isto tako za preko potrebne sudskomedicinske ili kriminalističke analize materijal više neće morati da se šalje za Beograd i na rezultate se neće čekati i po nekoliko meseci, rekao nam je prof. dr Radovan Karadžić, direktor Instituta za sudsku medicinu u Nišu:
– Najznačajniji aspekt rada buduće laboratorije biće forenzička ispitivanja bioloških tragova pronađenih tokom istraga u rasvetljavanju ubistava i drugih krivičnih dela, identifikacija posmrtnih ostataka nestalih ili osoba stradalih u saobraćajnim nesrećama, kao i utvrđivanje očinstva. Do sada smo sve materijale potrebne za laboratorijske analize morali da šaljemo na ispitivanja laboratoriji Kriminalističkog centra MUP-a Srbije, ili Medicinskog i Biološkog fakulteta Beogradskog univerziteta. Zbog skupog, ali i veoma komplikovanog transporta materijala koje smo slali u Beograd biće i velikih ušteda finansijskih sredstava posle otvaranja naše laboratorije – kazao nam je dr Karadžić.
Osim za potrebe policije i pravosudnih organa, nova laboratorija obavljaće i sve neophodne analize za potrebe klinika, zavoda i instituta Kliničkog centra u Nišu. Lakše će se utvrđivati urođene ili nasledne bolesti, kaže dr Radovan Karadžić, ističući da je samo na ovom planu godišnje Institut za sudsku medicinu primao i više od hiljadu zahteva sa klinikaniškog centra, ali i sve prosleđivao laboratorijama i ustanovama u Beogradu.
Niški gradonačelnik Miloš Simonović je, obrazlažući odluku Gradskog veća, za naš list rekao da je Strategijom za bezbednost grada Niša, usvojenom pre godinu i po dana, bilo predviđeno da se formira laboratorija za DNK analize tokom 2011. godine, ali i da se obezbede sredstva i prostor za nju:
– Manji deo, trećinu potrebnih sredstava za nabavku najsavremenije opreme, obezbedićemo iz gradskog budžeta, a veći od donacija. Kako Institut za sudsku medicinu poseduje prostor, a u njemu, što je od posebnog značaja, rade vrhunski stručnjaci, već krajem ove godine nova i moderna laboratorija počeće i da radi – rekao nam je Simonović.
Toma Todorović

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Brišu partizane zbog četnika
Kraljevo – Milomir Šljivić, odbornik SPO-a inače i predsednik Gradske skupštine u Kraljevu, uputio je predlog nadležnoj skupštinskoj komisiji da se tri ulice u Kraljevu preimenuju tako što će, umesto dosadašnjih naziva, koji podsećaju na poznate komuniste, partizane i tekovine bratstva i jedinstva, nositi imena, kako tvrdi, poznatih četničkih junaka koji su pali u zajedničkim borbama sa partizanima a protiv fašista oko Kraljeva.
Stoga Šljivić a i SPO, koji je u Kraljevu na vlasti kao koalicioni partner sa SPS-om i demokratama, predlažu da se dosadašnja ulica Đure Đakovića nazove imenom predratnog kapetana Jovana Deroka, načelnika partizansko-četničkog štaba koji je vodio operacije oktobarske blokade grada i napada na fašističke okupatore oko Kraljeva. Deroko je poginuo početkom novembra 1941. godine. U istom predlogu traži se da sadašnja Zadarska ulica promeni ime i nazove se Ulicom Sime Uzelca, koji je bio poručnik, a poginuo je u borbi prilikom napada na okupirano Kraljevo. Tu se još predlaže da se ulica Sedam sekretara SKOJ-a ubuduće zove imenom poručnika Jovana Bojovića, koji je komandovao Jeličkim četničkim odredom i poginuo u borbama oko Kraljeva.
Uz stav da više nema razloga za postojanje naziva Trg Vojske Jugoslavije, Šljivić predlaže da se on preimenuje u Trg kralja Petra Prvog Oslobodioca. Pored njegovih zasluga u oslobodilačkim ratovima, on navodi i povezanost ovog kralja sa Kraljevom, odnosno Žičom u kojoj je 1904. godine miropomazan. U predlogu se još dodaje da je jedna ulica u Kraljevu nosila ime kralja Petra, ali je 1945. preimenovana u Ulicu generala Rankovića...
Pored detaljno nabrojanih vojničkih i patriotskih zasluga pomenutih četničkih oficira, pred komisijom će se u materijalu naći i dve strofe poznate pesme koju je nepoznati pesnik ispevao a već u prvoj se „četnički junaci“ pominju, pošto pesma kaže: „Nad Kraljevom silna vatra seva/ Da vidimo kog četnika nema/ Nema Sime, nema ni Deroka/ Obadva su poginula momka/”.
Međutim, uprkos opisanim zaslugama, pesmi i tvrdnji Milomira Šljivića da su se „u Kraljevu zajedno borili i četnici i partizani a da je sada 80 odsto od 320 ulica sa ’partizanskim’ imenom, da za mnoge čija imena ulice nose ne znaju ko su i šta su bili ni sami stanovnici tih ulica, da je usvojena Deklaracija SPO-a o nacionalnom pomirenju i da među odbornicima, valjda, neće biti dvojbe...”, mnogi smatraju da će, ipak, odborniku, predsedniku Gradske skupštine Milomiru Šljiviću i SPO-u biti potrebno još „deblje“ obrazloženje da bi predlog dobio odborničku većinu.
– Ako ne budemo protiv, bićemo uzdržani. Verujem da i demokrate, kao naši koalicioni partneri, neće hteti da nas oko toga naljute. Znate, nije još momenat za to, još su duboki koreni istorije koju smo učili, a neće je, sigurno, promeniti ni predloženi nazivi ulica. Zato bi bilo bolje da se SPO založi da napravimo neku novu ulicu i da se onda dogovorimo o njenom nazivu. Ovako, i ljudi koji tamo stanuju treba da menjaju lične karte i druga dokumenta. Nema potrebe za takvim maltretiranjem građana... – kaže za „Politiku“ Sreten Jovanović (SPS), inače potpredsednik Gradske skupštine u Kraljevu.
M. Dugalić

Nemamo vremena za ogovaranje
U prethodna tri meseca Ministarstvo kulture, informisanja i informacionog društva se, prema rečima ministra Predraga Markovića koji je na jučerašnjem sastanku sa novinarima sumirao dosadašnji rad, usredsredilo na brojne zakonodavne i organizacione aktivnosti, realizaciju projekata, preraspodelu sredstava i trasiranje jasnih koraka u sprovođenju kulturne politike Srbije.
Tokom sastanka Saveta ministara kulture jugoistočne Evrope, koji se održao u Bukureštu 15. marta ove godine, Srbija je preuzela jednogodišnje predsedavanje ovim telom. Peti međunarodni seminar o očuvanju nematerijalnog kulturnog nasleđa u jugoistočnoj Evropi održan je u Beogradu u saradnji sa Uneskovom kancelarijom u Veneciji dok je ministarstvo uspešno organizovalo Sedmu ministarsku konferenciju jugoistočne Evrope o kulturnoj baštini. Primeri uspešnih projekata koje je država kroz ovo ministarstvo podržala jesu i Centralni institut za konzervaciju i učešće na Bijenalu u Veneciji.
Od infrastrukturnih projekata Marković je istakao završetak rekonstrukcije Narodne biblioteke Srbije, otvaranje zgrade Jugoslovenske kinoteke u Uzun Mirkovoj ulici i okončanje projekta „Digitalna škola”. Vizitorski centar „Lepenski vir” biće otvoren 25. juna.
– Naš budžet je takav kakav je, broj savetnika je smanjen, neće biti savetnika za film i za izdavaštvo ali će biti imenovan savetnik za nasleđe, pošto je ta tema jedna od onih u našem fokusu. Moje pravilo je staro i glasi: Ako ne umete da sačuvate ono što imate ne vredi vam da stvarate nešto novo. Zoran Hamović i Goran Marković, kao naši istaknuti stvaraoci, nastaviće da rade u projektima koje su započeli, rekao je Marković i dodao, odgovarajući na pitanje koje se ticalo evidentiranja propusta iz prethodnog perioda:
– Moj posao je da napravim optimalan plan, da se krećemo u susret događajima, kao što je to urađeno na primeru medijske strategije, i da u hodu ispravljamo sve propuste. Važno je trasirati sadašnje i buduće korake, a ponešto uvek može da ne valja. Nemamo vremena da se bavimo ogovaranjem ili preispitivanjem.
Od dugoročnih projekata, na kojima se intenzivno radi, Marković je izdvojio nastavak radova na obnovi Hilandara, podršku prelasku sa analognog na digitalno emitovanje u Srbiji i rekonstrukciju Narodnog muzeja.
M. Dimitrijević

Idila i nasilje Afrike
Doživljaji jednog jugoslovenskog novinskog izveštača iz Afrike u središtu su novog romana „Afrikanac”, (izdanje „Lagune”), novinara i pisca Dušana Miklje. Opisani su tu diplomatski prijemi na kojima je flaša francuskog vina skuplja od mesečnih obroka za jednu afričku porodicu, ali i javno smaknuće ražalovanog oficira, put vozom za Džibuti, susreti sa legionarima, put za Kongo, osvajanje najvišeg vrha Kilimandžara, jurnjave džipova i pomahnitalih nosoroga, safari…
Dušan Miklja je svojevremeno bio stalni dopisnik Tanjuga iz Najrobija, Adis Abebe, Rima, Njujorka i Brisela, i autor je zbirki priča „Sultan od Zanzibara”, „Kosmopolitske priče”, „Bilo jednom u Beogradu”, „Hronika nastranosti”, romana „Put u Adis Abebu”, „Judina posla”, „Krpljenje paučine” i drugih. Film Nikite Milivojevića snimljen po Mikljinom romanu „Njujork, Beograd” nedavno je prikazan producentima u Kanu, a za njega su zainteresovani i festivali San Sebastijan,Sarajevo,Solun,Venecija,Toronto. 
U romanu „Afrikanac” opisali ste Crni kontinent sa svim protivrečnostima, lepotom prirode i mitova, sa jedne strane, i socijalnom nepravdom i siromaštvom, sa druge?
Tačno je zapažanje da je Afrika sinonim pomenutih protivrečnosti. Jednostrana slika o njoj nije moguća jednostavno zato što ne bi bila istinita.Afrika je poglavlje koje je možda najviše obeležilo moj rad,a u značajnoj meri i život.Mogao bih,otuda,da se poistovetim sa rečima spisateljice Barbare Kingsolver koja je za sebe izjavila:„Afrika i ja smo se neko vreme družili,a onda udaljili,kao da smo oboje bili u vezi koja je završena rastankom. Ili da kažem da me je Afrika svladala kao napad kakve retke bolesti od koje se nisam potpuno oporavila”.Ako,prema tome,roman deluje verodostojno to može da zahvali upravo takvim mojim iskustvima.
Glavni junak pokazuje kritičnosti samosvojnost u izveštavanju o osamostaljenim afričkim apsolutistima, koji su samo zamenili bele koloniste, pa i o Pokretu nesvrstanih. Da li ste i Vi imali problema sa tadašnjim jugoslovenskim diplomatama u Africi?
Ne bi se smelo smesti s uma da je Afrikanac,makoliko ispovedan i donekle autobiografski,ipak roman,a pripovedač, makoliko stvaran, takođe književni lik.Nesporazumi(ne uvek bezazleni), koji su povremeno postojali,nisu prema tome imali ličnikarakter već su pre izražavali protivljenje apologetskom veličanju politike nesvrstanih,čak i kada su neki od njenih pobornika u Africi bili osvedočeni zlikovci.Afrikanac se u svojstvu pripovedača,ne spori samo sa njima već i sa usađenom u svesti Evropljana,podjednako uvredljivom i pogrešnom predstavom, u kojoj se Afrika doživljava samo kao idiličniraj ili,potpuno suprotno,kao isključivo nasilan kontinent.Sa ove vremenske udaljenosti na to vreme može se gledati na različitenačine ali ako bi ih sve zgusnuo u samo jednu reč opisao bi ga kao „mitološko”,što će reći neverovatno.Što se tiče samoga posla,odnosno izveštavanja,Afrika je tako neukrotiv i uzbudljiv kontinent da ga ni najponiznije političke dogmate nisu mogle svesti samo na kalup „političke celishodnosti”.
Šta mislite o slobodi novinarskog izražavanja nekada i danas, o napredovanju ove profesije?
Nekada se moralo paziti na svaku reč jer se mogao izgubiti ne samo posao već i dospeti u zatvor.Novinari su se,ipak,dovijali stvarajući,u dosluhu sa čitaocima, neku vrstu tajnog koda koji je nepogrešivo odgonetan. Činili su to u želji da prošire granice slobode.Danas možete reći sve ali ništa ne možete da promenite. U suštini je,dakle,manje-više isto.
Među crnim tiranima koje ste opisali prednjače „crni škorpion”, zatim Idi Amin. Očigledno da ste dobro upoznati sa njegovim „radom”, jer neki od Vaših tekstova korišćeni su u filmu „Poslednji kralj Škotske”, priči o Aminovoj vladavini?
Kada se danas setim streljanja, koje je za novinare priredio „crni škorpion” u Nigeriji ili „osvajanja Kejptauna” u režiji Idi Amina u Ugandi,mogu ih svrstati u čist „nadrealizam” koji se ipak dogodio u stvarnosti.
Sa nekim ličnostima , pak, Afrikanac je bio u prijateljskim odnosima, sa prvim predsednikom nezavisne Angole Agostinjom Netom, na primer?
Dičim se privilegijom da sam lično poznavao Agostinja Neta,Samora Mašela,Marselina dos Santosa,Keneta Kaundu i druge afričke državnike.Najveće poštovanje,ipak,osećam prema Netu ne samo zbog njegove intelektualne veličine kao lekara i poznatog pesnika već i kao gerilca i državnika.Zadivio me je najviše retko viđenom čovečnošću kada je u jednoj novinarskom nesporazumu, na svoju štetu,dao za pravo autoru ovih redova.
Osim opasnih putovanja u Kongo, noćnih vožnji, ubistava i javnih pogubljenja, susreta sa divljim životinjama, knjiga obiluje i opisima umetnosti Bušmana i drugih lepota Afrike. Šta sada preteže u Vašim mislima?
Mislim o tome kako se Africi i danas čini nepravda ili,još određenije,kako se ne uočava dovoljno da bi mogla da ponudi značajne mitološke,antropološke pa i filozofske odgovore o pokidanim vezama savremenog čoveka ne samo sa svojom prošlošću već i sa prirodom.Mislim,takođe,kada je o Africi reč,i o različitoj strukturi znanja,licemerju „dobrotvora” i nadmenosti osvajača ali i gramzivosti nove političke klase i,najzad,o samom smislu razvoja čovečanstva.
Marina Vulićević

Povećano učešće za stambene kredite loše utiče na stanogradnju
Razumem nameru centralne banke da podstakne odobravanje zajmova u dinarima, a ne u evrima. Ali treba imati u vidu da bi insistiranjem na dosadašnjem učešću od 10 odsto Vlada Srbije želela da pospeši stanogradnju, nova zapošljavanja i rast građevinske industrije – prokomentarisao je Veroljub Dugalić generalni sekretar Udruženja banaka Srbije prekjučerašnji neuspešni sastanak guvernera NBS Dejana Šoškića sa premijerom Mirkom Cvetkovićem i Oliverom Dulićem, ministrom životne sredine i prostornog planiranja. Argumenti ministra Dulića da novi propisi centralne banke o povećanju učešća za stambene kredite mogu imati negativne efekte po građevinski sektor, za guvernera nisu bili dovoljno ubedljivi. Šoškić je ostao pri stavu da nove mere NBS neće negativno uticati na građane Srbije i da je to dobro rešenje.
Dugalić je na konferenciji za novinare podsetio da se stambeni krediti indeksirani u evrima u bankama odobravaju sa kamatom od šest do osam odsto godišnje, a negde i od pet do sedam odsto. Zajmovi za stanove u dinarima nose kamatu koja je tri puta veća i ide čak do 20 odsto, tako da građani više žele da uzimaju kredite u evrima zato što su dugoročni i imaju manju kamatu.
Dodatni problem je to što banke u Srbiji nemaju dugoročne izvore finansiranja u dinarima jer je štednja u domaćim bankama trenutno 98 odsto u devizama.
Dugalić je napomenuo da Udruženje banaka nije uključeno u razgovore predstavnika vlade i NBS o stambenim kreditima, ali je najavio da će sledeće nedelje biti održan Upravni odbor na kojem će ta asocijacija izneti zvaničan stav bankara po pitanju visine učešća za tu vrstu zajmova. Bankari će se takođe sledeće nedelje sastati sa Cvetkovićem, Dulićem i Šoškićem, rečeno nam je u Ministarstvu životne sredine i prostornog planiranja.
Diana Dragutinović, bivša ministarka finansija, juče je na predstavljanju časopisa „Kvartalni monitor” podržala poslednji potez guvernera o povećanju obaveznog učešća za stambene pozajmice jer smatra da „treba štititi finansijsku stabilnost i ta mera ide u susret problemu”.
Odluka NBS da zbog dinarizacije i jačanja stabilnosti finansijskog sistema udvostruči novčani ulog pri podizanju kredita, za Gorana Rodića, sekretara Udruženja za građevinarstvo Privredne komore Srbije, znači pogoršanje situacije u građevinarstvu.
– To će sigurno zaustaviti izgradnju stanova. Jer, tražnja je i onako opala i jedva se namiče pokoji kupac. Ako nova mera bude prihvaćena, pomoć vlade građevinskoj industriji će se istopiti i nikakvih efekata neće biti. Opet se vraćamo na staro, što znači otpuštanje radnika u građevinskim firmama i gomilanje zaliha materijala – kaže Rodić.
M. U. A.

EPS spreman za konkurenciju
Od našeg specijalnog izveštača
Brisel – „Elektroprivreda Srbije” spremna je za otvaranje tržišta i tržišnu utakmicu, jer može biti konkurentna u regionu, izjavio je Dragomir Marković, generalni direktor EPS-a, posle jučerašnjeg sastanka u Direktoratu za energiju Evropske unije.
–Tržište električne energije otvoriće se po planu koji bude utvrđen novim zakonom o energetici, a potrošačima na visokom naponu biće omogućeno da biraju svog snabdevača – istakao je Marković, dodajući da je u sedištu EU juče još jednom naglašeno da se mora krenuti u postepenu liberalizaciju tržišta, kako bi od 2015. godine svi kupci mogli da biraju svog snabdevača.
Na pitanje da li je bilo naznaka iz Evropske komisije o tome kakav će biti izveštaj o napretku Srbije u procesu pridruživanja EU, Marković je istakao da je siguran da će deo izveštaja, koji se tiče elektroenergetike, biti pozitivan.
– EPS ima podršku nadležnih institucija EU, ali je potrebna veća pristupnost fondovima Evropske unije – rekao je prvi čovek EPS-a, podsećajući da nije slučajno što je u EPS-u od 2000. godine „došlo pola milijarde evra donacija i više stotina miliona evra povoljnih kredita”. Za taj novac treba se boriti dobrim projektima, lobiranjem i aktivnim učešćem, dodao je on.
Kako je rekao Hajnc Hilbreht, direktor Sektora za energetska tržišta, sigurnost snabdevanja i mreže u Direktoratu za energiju Evropske unije, EPS ima veoma važnu ulogu u obezbeđivanju sigurnosti snabdevanja električnom energijom u regionu zapadnog Balkana, kao i razvoju energetskog tržišta, ne samo regiona jugoistočne Evrope, već i Evropske unije.
– Srbija i EPS su na dobrom putu u evrointegracijama , što pokazuje i nova „Bela knjiga”, koja promoviše veće korišćenje obnovljivih izvora energije, koju nam je predstavila delegacija EPS-a – rekao je Hilbert i poručio da je razvoj novih izvora veoma važan za Srbiju zbog povećanja broja različitih izvora snabdevanja svim vrstama energije.
Bratislav Čeperković, izvršni direktor EPS-a, objasnio je da je novi strateški dokument EPS-a „Bela knjiga”, poziv investitorima u projekte korišćenja obnovljivih izvora i energetske efikasnosti, vredne četiri milijarde evra. On je naveo i da već sada, nepun mesec posle promocije „Bele knjige”, postoji niz zainteresovanih investitora za projekte iz „Bele knjige”. Kako je rekao Čeperković, sa predstavnicima evropskih institucija bilo je reči i o drugim projektima, kao što je saradnja sa Azerbejdžanom.
– Državna azerbejdžanska kompanija, tokom prošlonedeljne posete Srbiji, izrazila je želju da bude strateški partner za gradnju gasne elektrane i verujem da će to biti još jedna šansa da EPS učestvuje u tom projektu – rekao je Čeperković, najavivši i otvaranje predstavništva EPS-a u Briselu.
J. Petrović

Dragutinović: Jačanje dinara treba zaustaviti
Srbija može da se kvalifikuje za aranžman iz predostrožnosti sa Međunarodnim monetarnim fondom koji ne podrazumeva dodatno zaduživanje zemlje, uprkos činjenici da je minus u državnoj kasi nešto veći od očekivanog. Ovo je na jučerašnjoj promociji „Kvartalnog monitora” na Ekonomskom fakultetu ocenila Diana Dragutinović, bivša ministarka finansija i sadašnja urednica ovog biltena.
–Deficit u budžetu jeste nešto veći od očekivanog, ali se njime još može upravljati i ostvariti planirani nivo iz Zakona o budžetskom sistemu i u skladu sa fiskalnim pravilima – smatra Dragutinovićeva.
Podsećanja radi, do kraja ove godine deficit u kasi ne sme da bude veći od 4,1 odsto bruto domaćeg proizvoda, odnosno onoga što privreda stvori za godinu dana.
Prema rečima bivše ministarke moguće je i da vlada samostalno upravlja ekonomskim problemima, ali je uvek sigurnije ako imamo nekoga na koga možemo da se oslonimo ukoliko dođe do nekih nepredviđenih šokova.
Inače, aranžman iz predostrožnosti je nov finansijski instrument, nastao kao odgovor na svetsku finansijsku krizu kako bi se zemljama u kojima su spoljni i unutrašnji rizici niski ponudila neka vrsta dodatne sigurnosti u slučaju nepredviđenih situacija.
Bivša ministarka finansija ocenila je i da je politika Narodne banke Srbije s pravom restriktivna u situaciji kada je inflacija visoka. Smatra i da jak dinar povećava minus u spoljnoj trgovini, ali i platnom bilansu. Zbog toga, naglo jačanje dinara treba zaustaviti jer, između ostalog, smanjuje i konkurentnost domaće privrede na svetskom tržištu.
Na pitanje da li je jučerašnje jačanje kursa evra za dva dinara samo kratkotrajno ili je signal trajnijeg slabljenja nacionalne valute, Dragutinovićeva odgovara da je rano za donošenje zaključaka.
– Reč je samo o jednokratnoj promeni. Treba da prođe bar nekoliko dana ili nekoliko nedelja da vidimo da li je tendencija privremena. Čini mi se da promena kamatne stope Narodne banke nije bila tolika da uslovi ovakvu promenu – komentarisala je Dragutinovićeva jučerašnje naglo slabljenje dinara prema evru.
Ključni rizici u narednom periodu, prema njenoj oceni, mogu da dođu spolja. Prvi iz Evrope, a drugi iz Grče. Kriza duga može da obori stopu ekonomskog rasta u Evropskoj uniji što može da se prenese i na Srbiju, kao trgovinskog partnera. Dragutinovića podseća i da je Grčka vrlo blizu i da postoji bojazan koja može da dovede do „presušivanja” kapitala.
– To bi dovelo do nervoze na deviznom tržištu, slabljenja dinara, inflacije ali i do teškoća u finansiranju minusa u državnoj kasi. Dalji rast cena hrane i energenata na svetskom nivou uticao bi na potrošačke cene, plate i inflatorna očekivanja. A kada je o domaćoj politici reč, predizborne inicijative mogu da imaju dalekosežne posledice – upozorila je bivša ministarka finansija.
A. Telesković

Za železnički Koridor 10 potrebne četiri milijarde evra
Za završetak železničkog Koridora 10 kroz Srbiju potrebno je oko četiri milijarde evra, a o zajmu se pregovara sa Evropskom investicionom bankom i Evropskom bankom za obnovu i razvoj. Taj iznos obuhvata radove na oko 750 kilometara pruge i troškove za dokumentaciju i eksproprijaciju, rekao je juče Dejan Lasica, pomoćnik ministra za infrastrukturu na međunarodnoj konferenciji „Investicije u železnice jugoistočne Evrope”.
Završetak železničkog Koridora 10 u Srbiji podrazumeva elektrificiranu, dvokolosečnu prugu za mešoviti saobraćaj, na kojoj će vozovi moći da se kreću brzinom od 160 kilometara na čas.
– U budućnosti smo otvoreni i za privatne investicije na železnici. Usvajanjem zakona o javno-privatnom partnerstvu stvoriće se uslovi i za takav vid investicija. Terminal za kombinovani saobraćaj u Batajnici, mogao bi da bude prvi od njih. Gradnja bi mogla da počne sledeće godine, uz finansijsku podršku Evropske unije i privatnih investitora – istakao je Lasica.
Izvesno je da će iz ruskog kredita biti finansiran završetak pruge Valjevo–Loznica, deo Beogradskog železničkog čvora, izgradnja tehničko-putničke stanice „Zemun” i drugog koloseka pruge od Pančeva do Beograda. Za finansiranje glavne železničke stanice „Prokop”, prema njegovim rečima, i dalje su zainteresovani Rusi, ali i investitori iz Kuvajta.
Modernizacija pruge, koja uključuje Koridor 10, kako je ocenio Milovan Marković , generalni direktor „Železnica Srbije”, treba da bude završena za osam godina. On je podsetio da je, od oko 4.000 kilometra pruga u Srbiji, samo 7,5 odsto dvokolosečno, a trećina elektrifikovana.
Prema njegovim rečima, završetkom Koridora 10, Srbija će moći da privuče veliki deo robe sa Koridora 4.
Najvažnije da železnice u jugoistočnoj Evropi usklade svoje sisteme i da poboljšaju usluge, naglasio je Harold Hoc iz Austrije, koji predsedava konferencijom. To je važno da bi se korisnicima pružili bolji uslovi i da bi železnica postala konkurentna drumskom saobraćaju.
Pomoćnik ministra za infrastrukturu Dejan Lasica smatra da železnica može da opstane bez državnih subvencija.
– Ono u čemu se mi razlikujemo od Evrope je to što smo do sada trošili novac na zarade zaposlenih, dok se subvencije u ostalom delu Evrope, pa i u našem okruženju, na primer u Hrvatskoj, troše na održavanje infrastrukture i regulisanje saobraćaja – istakao je Lasica.
Država će, prema njegovom mišljenju, pretvaranjem javnog preduzeća u akcionarsko društvo, davati više para nego do sada, ali će taj novac imati adresu. On neće više odlaziti za plate zaposlenih u železnici, već za investicije i održavanje železničke infrastrukture.
M. U. A.

Svedok „iks” teško tereti Ljimaja
Prištinski list „Koha ditore” u jučerašnjem izdanju tvrdi  da poseduje kopiju svedočenja na 200 stranica očevica i svedoka sa šifrovanim nazivom „iks”, koji je predstavnicima Euleksa dao detaljan iskaz o zločinima OVK u selu Klečka.Kao bivši nadzornik zatvora u Klečki, ovaj svedok je specijalnom tužiocu rekao da mu je Fatmir Limaj naredio da strelja svakog ko pokuša da oslobodi iz zatvora Bljerima Kučija, bivšeg komandanta OVK.Kako podseća „Koha ditore”, Kuči je smatran dezerterom, zbog čega je svedoku naređeno da ga ne pušta iz zatvora.
Prekjuče je u Okružnom sudu u Prištini, zatvoreno za javnost, i uz veliko policijsko obezbeđenje, počelo suđenje grupi pripadnika bivše Oslobodilačke vojske Kosova, osumnjičenih za ratne zločine 1998. u selu Klečka kod Mališeva. Među osumnjičenima je i poslanik Demokratske partije Kosova u kosovskoj skupštini Fatmir Ljimaj, koga poslanički imunitet štiti od hapšenja. On se nije pojavio na suđenju.
Ostalih osam optuženih za zločine u Klečkoj, koji su u pritvoru, u Okružni sud dovedeni su u pratnji jakogpolicijskog obezbeđenja.Bivši komandant OVK i nekadašnji ministar za transport u vladi Hašima Tačija mogao bi se uskoro naći iza rešetaka, jer ga je zaštićeni svedok „iks” optužio da je naredio ubistvo dvojice Srba.
Svedok „iks”, koji je tokom rata 1998–1999. godine, bio čuvar u logoru, tužiocima Euleksa je dao iskaz, zapisan na oko 200 strana, u kojem se navode događaji u Klečki, uključujući i hapšenje jednog od lokalnih komandanata OVK Bljerima Kučija, koga je Ljimaj uhapsio i doveo u logor.Kuči, koji je sada gradonačelnik Suve Reke, nije želeo da svedoči u ovom slučaju zbog čega je u zatvoru proveo mesec dana. Zaštićeni svedok je rekao da je čuo Ljimaja kako govori da bi Kučija trebalo ubiti.
Svedok „iks” je, takođe, kazao da je od Ljimaja i Sabita Salje dobio listu osoba koje treba ubiti, navodeći da su se na toj listi nalazila imena najmanje pet Albanaca. „Sabit Salja i Ljimaj su mi rekli da te ljude definitivno treba ubiti”, navodi se u svedočenju koje objavljuje dnevnik „Koha ditore”.
Ne navodeći imena, taj svedok je izjavio da su u njegovoj kući bila zatvorena dva srpska novinara, koje je OVK zarobio.
Zaštićeni svedok „iks” je specijalnom tužiocu Euleksa Mauriciju Salustru pričao o događajima počevši od prvoga dana kada je stupio u redove OVK pa do dana kada se predao vlastima.
Suđenje u Prištini se nastavlja i izaziva izuzetnu pažnju kosovske javnosti.
O. M.

Lažni „presretači” pelješili strance na autoputu
Pripadnici Uprave kriminalističke i saobraćajne policije MUP-a Srbije, u saradnji sa beogradskom i jagodinskom policijom uhapsili su četiri osobe iz Zemuna, zbog sumnje da su se lažno predstavljajući kao policajci naplaćivali saobraćajne kazne, saopšteno je iz MUP-a Srbije. Prema navodima policije, osumnjičeni su na autoputu od Beograda prema Nišu, u iznajmljenim vozilimaod rentakar agencija i uz upotrebu svetlosnih signala, zaustavljali automobile stranih državljana u tranzitu. Osumnjičeni su se predstavljali kao policajci i naplaćivali „kazne za prekoračenje brzine” ili su pretresali unutrašnjost vozila.
Krivične prijave zbog sumnje da su počinili više krađa na tako drzak način i lažno se predstavljajući, podnete su protiv Čanija I. (34), Damira Dž. (24), Neđeljka Š. (36) i Destana A. (40).
Sumnja se da su uhapšeni 24. maja ove godine, u Beogradu iznajmili putničko vozilo „sitroen 5” i sledećeg dana u ranim jutarnjim satima, na autoputu kod Velike Plane, simulirajući da su pripadnici policije, improvizovanim svetlosnim signalima zaustavili kombi kojim je upravljalaosoba sa Kosova i Metohije. Pretresli su ga i oduzeli mu veću sumu novca.
Iste noći, na autoputu kod Drenovca, u ataru Paraćina, zaustavili su kombi, kojim je upravljao bugarski državljanin. Posle pretresa, oduzeli su mu novac i mobilni telefon. Tom prilikom, jedan od osumnjičenih je palicom razbio staklo na kombiju, navedeno je u saopštenju policije. Prilikom hapšenja, kod osumnjičenih je nađena improvizovana svetlosna naprava i mobilni telefon sa korisničkom karticom bugarskog operatera.
Policija sumnja da je broj krivičnih dela, kojesu počinili uhapšeni znatno veći, ali da ih oštećeni nisu prijavljivali, jer je reč o stranim državljanima u tranzitu, koji ne poznaju našu teritoriju, organizaciju i nadležnost policije, kao i zbog činjenice da su sva krivična dela vršena u toku noći.
Reč je o dobro „osmišljenom” kriminalnom poslu koji je ova četvorka sprovodila „glumeći” policajce. Prve procene su da su na taj način zaradili više desetina hiljada evra.
Osumnjičeni će, u zakonskom roku, uz krivičnu prijavu biti privedeni dežurnom istražnom sudiji Osnovnog suda u Jagodini.
D. S. V.

Dim od Crne Gore preko Srbije do Rumunije
Niska cena cigareta u Crnoj Goriali i Srbiji dovela je do toga da njihov šverc postane jedan od najunosnijih oblika organizovanog kriminala, na koji nisu imune čak ni diplomate. Višemesečna istraga rumunskog tužilaštva i policije, koja je okončana hapšenjem supruge savetnika ambasade Konga u Beogradu i troje srpskih državljana pokazala je da je reč o razgranatoj mreži šverca cigareta ka ovoj državi.
Podsetimo, Rumunija, kao članica Evropske unije, još u februaru ove godine, kada je zbog korupcije u vezi sa prekograničnim švercom cigareta iz Srbije uhapšeno više od 100 policajaca i carinika, odlučila je da stane na put ovom kriminalu. Premijer Rumunije je tada smenio i šefa nacionalne carine.
Sa druge strane, iz ovdašnje Uprave carina tada je saopšteno da Unutrašnja kontrola nema nikakvih naznaka da su njeni službenici na bilo koji način upleteni u aferu šverca cigareta u Rumuniji, a tim povodom nije bilo zahteva za pokretanje bilo kakve istrage u Srbiji, bilo od rumunskih državnih organa bilo od međunarodnih institucija.
Dva meseca kasnije zrenjaninska policija je u saradnji sa Upravom kriminalističke policije privela šest osoba, među kojima su bila dvojica policijskih službenika i jedan carinik. Oni su osumnjičeni za više krivičnih dela primanja mita,jer su omogućili prenos cigareta preko državne granice sa Rumunijom. Za tu uslugu su, prema saopštenju policije,dobijali po 100 evra.
Da se cigarete najviše švercuje preko granice sa Rumunijom svedoče i podaci srpske policije, prema kojima je prošle godine od švercera oduzeto ukupno 106.668 boksova cigareta, od čega je samo na granici sa Rumunijom zaplenjeno 79.436. To je oko 80 odsto od ukupno zaplenjene količine cigareta. Osim što se prenose preko graničnih prelaza, cigarete se krijumčare i preko takozvane zelene granice, odnosno van prelaza.
Prilikom poslednjeg, prekjučerašnjeg hapšenja, rumunsko tužilaštvo je navelo u saopštenju da su osumnjičeni bračni par Mark Marijus Itela Elombola, savetnik u ambasadi Konga u Beogradu i njegova supruga Ester Paskaline Bombeto švercovali velike količine cigareta u Rumuniju, koristeći vozilo sa diplomatskim tablicama. Prema navodima tužilaštva u Rumuniji, osumnjičeni su deo grupe, koja švercuje cigarete iz Crne Gore u Rumuniju.
Naši i rumunski policijski organi sada zajednički ubrzano rade na daljem otkrivanju i prekidanju ovog lanca unosnog šverca.
D. S. V.
-----------------------------------------------------------
„Robu” nabavljali u Crnoj Gori
Prema pisanju rumunskih medija, krijumčarima u Rumuniji su cigarete stizale od mreže srpskih državljana koji su živeli u Temišvaru. Srbi su cigarete kupovali u fri-šopovima na granici sa Crnom Gorom. Prevoz je obavljan vozilima ambasade Konga u Beogradu, ponekad su granicu prolazila i po dva automobila sa diplomatskim tablicama. Vozač i diplomata su dobijali depozit, a po predaji tovara celu sumu za transport od srpske mreže krijumčara u Temišvaru. Po istovaru, automobili su se odmah vraćali u Beograd.
-----------------------------------------------------------
Opozvan drugi savetnik ambasade Konga u Beogradu
Kongoanski ministar inostranih poslova Aleksis Tambve Mvamba doneo je odluku o opozivu savetnika u ambasadi Konga u Beogradu Marka Marijusa Itela, nakon hapšenja njegove supruge Ester na rumunsko-srpskoj granici zbog šverca cigareta.
U jučerašnjem saopštenju ambasade Konga navodi se da nadležni organi te zemlje prate dalji tok afere „koja šteti ugledu zemlje i izvrsnim odnosima između Konga i Srbije”.
U međuvremenu, drugi sekretar ambasade DR Konga u Srbiji, Mark Marijus Itela Elombola uhapšen je pod optužbom da je učestvovao u organizovanom švercu albanskih cigareta preko Crne Gore i Srbije u Rumuniju, izvestio je Radio Frans internasional.
Hapšenje Itele Elombole usledilo je nakon dramatičnog privođenja njegove supruge Ester, i još najmanje četvoro neimenovanih Srba u nedelju veče u blizini rumunsko-srpske granice kod Temišvara.
Rumunska policija je polugom razbila prozor vozila sa diplomatskim tablicama nakon dvočasovnog odbijanja Estere Bombeto i vozača Miljana Vujoševića da iziđu iz automobila na pograničnom prelazu. Nakon pretrage tog vozila, rumunska policija je u bunkerima pronašla 18.500 albanskih cigareta koje je preko Crne Gore i Srbije transportovala „dobro organizovana banda koju predvode Srbi”, preneo je Asošiejted pres. Reč je o pet kutija po oko dve stotine boksova cigareta marke „laki strajk”, „lm“,  „marlboro”...
Rumunski tužilac Mirče Andres, koji vodi istragu o ovom slučaju šverca cigareta, istakao je juče da diplomate koje počine krivično delo izvan zemlje u kojoj su akreditovani, prema Bečkoj konvenciji, ne mogu se pozivati na diplomatski imunitet.
S. R.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Mrka kapa
Restitucija je ponovo na dnevnom redu. Evropska unija je uslovila nastavak procesa pridruživanja regulisanjem pitanja oduzete imovine, a srpska vlada je to prihvatila i predvidela jednim od akcionih planova, sa rokom jun 2011. godine. Nema sumnje da će rok biti prekoračen, što nas neće iznenaditi, ali ovog puta postoji šansa da se bivši vlasnici bar delimično namire.
Istorija restitucije u Srbiji je nesrećna priča. Započeta je pod Miloševićem, kada je seljacima vraćano poljoprivredno zemljište, naravno radi pridobijanja njihovih glasova. Sledeći korisnik bile su crkve, pošto je donet zakon o vraćanju crkvene imovine. Ovaj se zakon i danas često posmatra kao sporan, pošto je izdvojio samo jednog oštećenog i njemu vratio imovinu.
Uopšte, očigledno je da je u Srbiji preovladao parcijalan pristup restituciji. Prvo su „rešeni” seljaci, onda crkve, potom neki vlasnici građevinskog zemljišta. Nije donet jedan celovit zakon koji bi na istim načelima tretirao sve grupe jednako, već se krenulo putem pojedinačnih zakona koji ne mogu a da ne donesu neravnopravna rešenja. Tako su seljaci i crkve prošli pristojno i daleko bolje nego oni koji će tek doći na dnevni red (vlasnici stanova i kuća, privrednih firmi, gradskog zemljišta).
Veliki problem daljoj restituciji donelo je rešenje kojim je privatizovano gradsko zemljište u Srbiji, Naime, opet jednim parcijalnim tehničkim zakonom (o planiranju i izgradnji) određeno je da se sve gradsko zemljište u Srbiji privatizuje tako što se poklanja sadašnjim korisnicima. Time je privatizacija zemljišta lako rešena (da o slabostima sada ne govorim), ali su napravljena dva velika problema restituciji: prvo, onemogućeno je naturalno vraćanje parcela u vlasništvo bivšim vlasnicima; i drugo, poklonjen je resurs čijom se prodajom moglo obezbediti puno novca za obeštećenje kako samih vlasnika tog zemljišta tako eventualno i drugih kategorija. Drugim rečima, država je poklonila korisnicima nešto što sada treba da plati bivšim vlasnicima. Nije pametno.
Verujem da će novi zakon o denacionalizaciji biti donet po hitnom postupku, bez mnogo diskusije – i javne, i u skupštini. Tako će jedno važno pitanje ponovo biti progurano na brzinu, bez potrebnog preispitivanja. Razumem da je vladi tako lakše, ali je izvesno da takva tehnika ne daje suštinski dobre rezultate.
Nema sumnje ni da će taj zakon biti najvećim delom oslonjen na obeštećenje, a ne na naturalnu restituciju. Ovo stoga što više gotovo i da nema šta vredno da se vrati bivšim vlasnicima: stanovi i kuće su prodati nosiocima stanarskog prava, gradsko zemljište je poklonjeno korisnicima, privredna preduzeća su prodata privatnicima...
Ali, obeštećenje će, takođe nema sumnje, biti vrlo skromno. Naravno da ne znam kolika je vrednost imovine koju treba denacionalizovati, ali se svakako radi o desetinama milijardi evra. Sa druge strane, država nema para, o čemu svedoči njena muka da se zaduži i finansira tekuće daleko manje deficite. A jedan potencijalni izvor novca, videli smo, poklonila je kao bogati rasipnik.
Vidim da se pominje državni fond za restituciju u kome navodno postoji stotinak miliona evra, a koji potiče od privatizacije. Ne treba biti naivan: taj fond postoji samo fiktivno, kao obaveza države, a ne i stvarno. Ne treba niko da veruje da se u nekoj kasi čuva stotinak miliona evra radi namirenja potraživanja po denacionalizaciji. Te pare postoje samo u knjigama, kao dug državnog budžeta, jer su potrošene odavno.
Nesrazmera između vrednosti nacionalizovane imovine i finansijskih mogućnosti države sugeriše da će procenat namirenja potraživanja bivših vlasnika biti vrlo nizak, možda desetak procenata, amožda i manje. A i to će se razvući na najmanje jednu deceniju da bi bilo podnošljivo republičkom budžetu.
Mukama bivših vlasnika ni tu nije kraj. Dok je fizička restitucija relativno jednostavna operacija, obeštećenje donosi velike tehničke komplikacije. Naime, tu je potrebno ustanoviti vrednost oduzete imovine, što je vrlo složen postupak jer ne postoji jednostavna metodologija procene, a radi se o vremenu od pre više decenija. Dušu dalo za sporove i dugotrajna suđenja. Pa još kada se posla dohvati ova naša slabašna administracija, nema sumnje da će biti veselo.
Da zaključim: bivši vlasnici i njihovi naslednici će vrlo loše proći. Jednostavno, dok je država posedovala imovinu, izbegavala je restituciju; sada možda hoće da obavi taj posao, ali više nema imovine.
direktor ekonomskih studija CLDS-a

Dopunski rad u KC Niš – ucena pacijenata
Poslednji nalog republičkog ombudsmana da zaposleni u Kliničkom centru u Nišu moraju da prekinu obavljanje dopunskog rada, jer je utvrđen čitav niz nepravilnosti, izazvao je negodovanje tamošnjih zaposlenih, ali i optužbe na račun zaštitnika građana da sada pacijenti zbog njegove odluke, na preglede čekaju umesto dva – osam meseci.
Tim povodom, zaštitnik građana Saša Janković ističe da on „nije tražio da se pacijenti sporije leče, već upravo suprotno, da se, za svoj novac koji plaćaju u fond obaveznog zdravstvenog osiguranja leče brže, pravovremeno i kvalitetno”.
– Zamena je teza da se građani Srbije kroz dopunski rad leče brže.Dopunski rad nije predviđen za brže lečenje, već za pružanje dopunskih usluga, a one mogu biti pružene kada se građani leče u najbržem zakonskom mogućem roku. KC Niš ima liste čekanja i nije dobio saglasnost Ministarstva zdravlja za dopunski rad. Građane su nepotrebno lečili u dopunskom radu, umesto da rade ono što im je posao u radno vreme i da ih leče za platu. Za pare koje su pojedini lekari uzeli za lečenje u dopunskom radu u toku prethodnih godinu dana, trebalo je zaposliti nove lekare ili kupiti nove uređaje da može da se radi redovno i na vreme – pojasnio je juče u izjavi za „Politiku” Saša Janković.
Ombudsman primećuje da su u Nišu godinu dana, bez zakonskog osnova pare odlazile za takozvani dopunski rad.
– Ovo je svojevrsna ucena, po principu „ako nećeš da mi plaćaš dopunski, ja neću da te lečim brzo”. Ne odustajem od svoje prvobitne odluke o zabrani dopunskog rada. Lekari su dužni da ako je potrebno rade prekovremeno. Posebna ironija je da su neki lekari u bolnici radili skraćeno radno vreme, sa obrazloženjem da im je radno mesto opasno po zdravlje, a onda su na istom mestu radili dopunski  – dodaje Janković .
Nišlije se, međutim, nisu bunile za razliku od pacijenata nekih drugih zdravstvenih ustanova, u kojima je ombudsman ranije utvrdio nepravilnosti u organizaciji dopunskog rada, zato što dopunski rad nisu plaćali direktno iz svog džepa.
– KC Niš je nezakonito sa Republičkim fondom zdravstvenog osiguranja sklopio ugovor, a bez saglasnosti Ministarstva zdravlja i uzimali su pare iz fonda, a to je fond svih nas – navodi Janković, koji je i zato, između ostalog, tražio da novac bude vraćen Fondu.
Zaštitnik građana skreće pažnju da „dopunski” rad nije isto što i prekovremeni, i da se plaća na poseban način – i do 60 odsto tržišne cene zdravstvene usluge uplaćuje se zdravstvenom radniku koji ga je obavio.Tako je novac poreskih obveznika u dužem periodu trošen na dopunska primanja nekolicine stručnjaka.
O. Popović

Gde su nestali srčani bolesnici
Od 1.774 pacijenta kojima je Republički zavod za zdravstveno osiguranje poslao upitnike da se izjasne da li žele da budu stavljeni na jedinstvenu listu čekanja za operaciju na srcu pristiglo je svega 384 odgovora. Tako je RZZO došao do zaključka da na ugradnju bajpasa i srčanih zalistaka zapravo ne čeka više od 2.000 ljudi, kako su nadležni ranije pretpostavljali, već svega 384 osiguranika. RZZO je juče poslao dopis zdravstvenim ustanovama gde se rade ove intervencije da ih odobre, ali i da jave ukoliko imaju dopune i objasne gde su „nestali” ostali pacijenti.
Prof. dr Aleksandar Vuksanović, direktor RZZO, kaže da se i oni pitaju šta je razlog što im više od 75 odsto ljudi nije odgovorilo.
– Ne znamo da li nisu bili zainteresovani za operaciju, da li se uopšte i nalaze na listi, da li su operisani i ne žele to da jave, da li im je pravilno postavljena dijagnoza i da li uopšte znaju da su na listi čekanja – istakao je dr Vuksanović.
U zdravstvenim ustanovama juče su se mogle čuti razne priče oko toga da su liste u nekim bolnicama bile „naduvane” da bi se pacijenti naterali da plate za intervenciju kako bi što pre došli na red, kao i da je to bilo rađeno kako bi se privatnicima „nabacilo” sklapanje poslova. Nije sasvim jasno ni zbog čega prethodnih godina nije rađena ovakva revizija, koja će sada, prema najavama u RZZO, biti sprovedena i u ostalim oblastima medicine. Međutim, niko od nadležnih to nije želeo da komentariše.
Sanja Mirosavljević, pi-ar RZZO, kaže da su zdravstvene ustanove pojedinačno vodile liste čekanja i da je RZZO na inicijativu direktora pokrenuo postupak njihovog revidiranja, jer su videli da u toj oblasti vlada haos i da su velike liste čekanja i nakon angažovanja dodatnih kapaciteta u oblasti kardiohirurgije upućivanjem pacijenata u Istanbul i privatni „Beogradski KBC”. U klinici „Adžibadem” operisano je 200, a u privatnom KBC-u 260 pacijenata. Podsećamo da je odluka o slanju pacijenata u privatni sektor doneta u martu 2010. godine, kao i da je cena jednog zahvata sa postoperativnom negom po pacijentu iznosila oko 4.700 evra. Jednostavnom računicom dolazi se do podatka da je za ove, sada se postavlja pitanje da li neophodne, operacije potrošeno 2.162.000 evra.
Ugovor sa turskom klinikom je i dalje na snazi, jer je sa njima potpisana saradnja sve dok ima zainteresovanih pacijenata koji ne žele da tavore na listi čekanja.
– RZZO je poslao dopis na 1.774 adrese pacijenata i to onih koji su zakazani za operaciju srca od 1. avgusta 2011, a prema listama čekanja koje su nam dostavile same zdravstvene ustanove. Odgovor nam je stigao od svega 384 pacijenta, a od tog broja njih 115 se izjasnilo da želi da bude na lokalnoj listi, to jest da čeka operaciju u ustanovi u kojoj im je i dijagnostifikovana bolest, a njih 210 je prihvatilo da bude na takozvanoj jedinstvenoj listi sa koje ćemo ih mi upućivati u najbližu ustanovu na operaciju. U odgovorima 30 pacijenata stajalo je da su operisani, jedan je odustao, članovi porodica sedam osiguranika je odgovorilo da su im bližnji sa liste čekanja preminuli, a 21 upitnik nam je pošta vratila zbog nepoznate adrese – objasnila je Mirosavljevićeva.
Od 384 bolesnika koji se nalaze na revidiranoj listi, više od 350 njih je na listi čekanja u Institutu „Dedinje”, što Mirosavljevićeva smatra sasvim očekivanim, jer je prema podacima period čekanja najkritičniji upravo u ovoj ustanovi – više od dve godine.
– U Institutu u „Kamenici” i u KCS čeka se do dva meseca, a u Nišu mesec dana. U Sremskoj Kamenici lane je obavljeno pomenutih 1.300 operacija, u KCS takođe 1.300, na VMA 180, u Nišu gde je kardiohirurgija otvorena krajem novembra prošle godine, oko sto pacijenata je operisano, a na „Dedinju” oko 2.500 – rekla je Mirosavljevićeva.
Zorica Marković, koordinator sajta „Zdravoskop” i predsednica Kluba „Zdravlje”, kaže da je nesumnjivo dobra vest da „samo” oko 300 ljudi čeka na operaciju, jer ispada da „nismo toliko bolesni koliko su nas plašili”.
– Nameće se pitanje da li je uopšte bilo potrebno angažovanje dodatnih kapaciteta za operacije i da pacijenti idu na operacije u Istanbul? Pitam koliko je to osiromašenu zajedničku kasu RZZO, odnosno sve nas poreske obveznike koštalo? Nemasumnjedasenekosanamaigrao, aliipoigravaoitozanašepare– kaže Markovićeva.
Ona podseća da je Svetlana Vukajlović, bivša direktorka RZZO, sada na čelu privatnog doma zdravlja „Jedro”, obrazlažući razloge za slanje pacijenata u inostranstvo navela da je na operaciju na srcu u to vreme čekalo čak 4.300 bolesnika. Komentar Svetlane Vukajlović o tome nismo mogli da dobijemo jer je juče bila nedostupna.
– Kome je bilo potrebno da „nagura brojke” do granica koje stvaraju paniku? Teško da se to može saznati, jer RZZO još nije informatizovan u punom kapacitetu, a kada će biti – ne zna se. Tačno je da imamo samo 46 kardiohirurga, ali za tu malu odabranu ekipu, 300 operacija ne bi trebalo da je nesavladiv problem. To je samo šest operacija po jednom kardiohirurgu – dodala je Markovićeva.
Sličnog je mišljenja i dr Nevenka Dimitrijević, iz Saveza sindikata lekara i farmaceuta, koja kaže da je činjenica da mnogi ljudi nikad ne dočekaju operaciju i da je pravo vreme da se naduvavanju lista čekanja stane na put.
– Niko živ ne može da uđe u trag kako se prave liste čekanja. Nervira me činjenica da se one prave samo formalno i što se ne uzimaju u obzir svi parametri i rizici za pacijenta. Verujem da ima mogućnosti za manipulaciju. Trebalo bi sankcionisati sve one koji kompromituju liste čekanja, a mora se uspostaviti i sistem koji podrazumeva da se pacijenti na listi jednom nedeljno pozivaju, da bi se imao uvid u njihovo zdravstveno stanje – objasnila je dr Dimitrijević.
Danijela Davidov-Kesar
-----------------------------------------------------------
Uvid u potrebe pacijenata
U Ministarstvu zdravljajuče su objasnili da su u aprilu i maju održani sastanci sa Posebnom radnom grupom za kardiohirurgiju za redefinisanje kriterijuma za stavljanje na listu čekanja za operaciju srca.
– Posao oko redefinisanja kriterijuma je završen, a Fond zdravstvenog osiguranja preuzeo je posao oko redefinisanja listi čekanja. Ova revizija je i rađena, kako bismo imali pravi uvid u potrebe pacijenata – ističu u Ministarstvu zdravlja.

Sveštenicima SPC crnogorski MUP blokirao zahteve za boravak
Molbe za privremeni boravak u Crnoj Gori i žalbe na odbijanje tih zahteva dela sveštenstva i monaštva Mitropolije crnogorsko-primorske mesecima, pa i godinama, ostavljani su „na čekanju” zbog čega su oni sada došli u situaciju da budu proglašeni strancima koji nelegalno borave u toj državi.
Ovako u Mitropoliji crnogorsko-primorskoj objašnjavaju slučaj sveštenika i monaha Srpske pravoslavne crkve, njih 86, za koje je MUP saopštio da nemaju odobren boravak u toj državi. Mitropolija je juče obavestila javnost da je reč o „svojevrsnom nasilju nad sveštenstvom na način koji nije zapamćen u istoriji”.
Ministar unutrašnjih poslova Crne Gore, Ivan Brajović, pozvan je u zvaničnom saopštenju iz Mitropolije da odgovori na pitanja „iz kojih razloga i na osnovu kojih propisa MUP kao drugostepeni organ nije u zakonskom roku odgovorio na blagovremene žalbe na negativne zaključke i rešenja kojima su u prvostepenom postupku odbijene molbe više desetina sveštenika i monaha za odobrenje privremenog boravka”. Navedeno je i da se neki od ovih predmeta drže u arhivama MUP-a i po dve godine, kao i da, prema važećem zakonu, strana lica nisu u nelegalnom statusu u Crnoj Gori sve do konačne odluke u njihovim postupcima.
MUP zamera SPC što nije registrovana i delatnost obavlja, kako navode, „mimo zakona”. Protojerej mr Velibor Džomić, koordinator Pravnog saveta Mitropolije crnogorsko-primorske, međutim, ističe da se u ovom slučaju ignorišu brojni dokazi državnih organa iz kojih se jasno vidi da Mitropolija ima svojstvo pravnog lica i sva prava koja iz tog svojstva proističu.
– Mitropolija ima svoj matični broj, versku delatnost, pa čak i poreski karton. Postoji i više sudskih presuda kojima je jasno potvrđeno da Mitropolija ima svojstvo pravnog lica. Zakon iz 1977. godine nije propisao obavezu tadašnjih crkava i verskih zajednica da se, nakon njegovog donošenja, nanovo registruju. Svakom pravniku je jasno da taj zakon, bez obzira na njegove mane, poštuje ono što se u pravu naziva kontinuitetom pravnog subjektiviteta. Isti je slučaj, recimo, i sa Kotorskom biskupijom i Barskom nadbiskupijom. Paradoksalno je da većinski deo crnogorske vlade priznaje svojstvo Mitropolije kao pravnog lica, a MUP i još neki to ne priznaju kao da je reč o organima uprave iz različitih država – navodi Džomić.
On dodaje i da Zakon o radu i zapošljavanju stranaca iz 2008. godine propisuje da sveštenstvo svih crkava i verskih zajednica oslobađa obaveze dobijanja radne dozvole za vršenje verske službe u Crnoj Gori.
– Iz ove neprijatne situacije, koju prate i predstavnici međunarodne zajednice u Crnoj Gori, može se izaći samo tako što će MUP uvažiti blagovremene žalbe i poništiti prvostepena akta te sveštenstvu i monaštvu odobriti privremeni boravak kao što je to i ranije činjeno – ističe Džomić.
Njemu je, inače, MUP pred popis u Crnoj Gori poništio ličnu kartu i odjavio prebivalište u ovoj zemlji, gde živi već 17 godina. Zanimljivo je, međutim, da je predsednik Filip Vujanović izjavio u jednom intervjuu da će ga u skladu sa predsedničkim ovlašćenjima, on lično predložiti za dobijanje crnogorskog državljanstva.
Jelena Čalija
-----------------------------------------------------------
Problemi u Makedoniji
Odnosi srpske crkve i državnih vlasti veoma su napeti i u Makedoniji, gde se Ohridska arhiepiskopija koja je deo SPC, tretira, praktično, kao nelegalna. Iako su je priznale sve pravoslavne pomesne crkve, vlasti Makedonije odbijaju da je registruju i time reše njen status. U Sloveniji, gde se nalaze parohije koje pripadaju Mitropoliji zagrebačko-ljubljanskoj, veliki broj sveštenika danas ima slovenačko državljanstvo. Protojerej stavrofor Milan Duduković, paroh u Celju, objašnjava da je sveštenicima omogućeno da lakše dođu do državljanstva i na taj način reše svoj status.
-----------------------------------------------------------
Korektan odnos vlasti u Hrvatskoj
Protojerej stavrofor Nikola Škorić, arhijerejski namesnik splitski, objašnjava da Eparhija dalmatinska ima oko 32 sveštenika, od kojih dvadesetak nisu državljani Hrvatske. „Ima dosta sveštenika iz BiH i nekoliko iz Srbije. Od prvog dana, oni moraju da zatraže privremeni boravak i stalnu radnu dozvolu. Posle pet godina neprekidnog boravka u Hrvatskoj, dobijaju hrvatske isprave, ličnu kartu za stalni boravak. Dešavalo se da, iz raznih razloga, zahtev za privremeni boravak ne bude odobren na vreme, pa sveštenik ima prekid u boravku. U takvim situacijama, obraćali smo se nadležnom ministarstvu za verska pitanja i sa njima to rešavali da sveštenik ne bi imao prekid u boravku. Inače, crkvena opština je dužna da svakog sveštenika prijavi i redovno uplaćuje državi za njega poreze i doprinose”, kaže otac Nikola Škorić.

Amandmani uslov za podršku Dinkićevom zakonu
Bez obzira na to što Fiskalni savet ne da zeleno svetlo za izmene zakona o finansiranju lokalne samouprave prema predlogu Ujedinjenih regiona Srbije, taj zakonski predlog, o kome načelna rasprava počinje danas, najverovatnije će biti usvojen. Kako nezvanično saznajemo, u ponedeljak je između URS-a i DS-a postignut dogovor da se, donekle izmenjen amandmanima, ovaj zakon usvoji, iako mu duži „vek trajanja” nije zagarantovan.
Prema nezvaničnim informacijama dogovoreno je da se usvoji amandman koji se odnosi na „transfer solidarnosti”, prema kojem će se lokalnim samoupravama, iz iste grupe nerazvijenosti, deliti sredstva različite visine koja će biti više u skladu sa njihovim potrebama. URS-ov predlog predviđa da Crna Trava i Bujanovac, koji su u istoj grupi nerazvijenih, dobijaju ista sredstva iako Bujanovac ima mnogo više stanovnika.
Šefica poslaničke grupe Za evropsku Srbiju Nada Kolundžija izjavila je juče u republičkom parlamentu, a prenose agencije, da će na URS-ov predlog zakona biti podneto nekoliko amandmana. „Pažljivo pratimo sve što o njemu mogu da kažu oni kojih se taj zakon tiče. Ono što je za nas nesporno jeste činjenica da svaki put kada lokalne samouprave imaju više sredstava pretpostavka je da one znaju najbolje šta su njihovi prioriteti”, rekla je Kolundžija.
Juče je članica predsedništva URS-a Snežana Samardžić-Marković izjavila da izmene Zakona o finansiranju lokalne samouprave imaju podršku partnera iz vladajuće većine. Kako prenosi Beta, ona je na konferenciji za novinare navela da će URS prihvatiti svaki konstruktivan amandman na ovaj zakonski predlog, ali da neće odustati od suštine zakonskog predloga, a to su „procenti”.
Prema njenim rečima, pažljivo su razmotrene sve primedbe Međunarodnog monetarnog fonda. „Od MMF-a se ne očekuje da vodi računa o životu lokalnih samouprava, o tome vode računa pre svega ljudi koji se bave politikom u Srbiji. Ovo je za nas najvažnije političko pitanje, ono je našlo pre svega odgovor u podršci građana, a naći će ga i u parlamentu”, kazala je Samardžić-Marković.
Ističući da mu je neshvatljivo to što vladajuća koalicija ignoriše preporuke Fiskalnog saveta i MMF-a, član Predsedništva LDP-a Ivan Andrić ocenjuje da je URS ucenio ostatak koalicije i da bi u slučaju da se ne prihvati to što predlaže srušio vladu. Andrić smatra da je procena vlade bila da je bolje da izdrži još nekoliko meseci, dakle da pristane na tu ucenu. Kao kompromis da bi otklonili bar neke greške u zakonu oni su se usaglasili oko prihvatanja nekih amandmana na taj zakon.
Bojazan MMF-a i Fiskalnog saveta da bi republički budžet usvajanjem izmena zakona ostao bez znatnih sredstava gradonačelnik Inđije i član DS-a Goran Ješić smatra neosnovanim. Mlađan Dinkić je došao s apsolutno prihvatljivim i zdravorazumskim predlogom koji se ni u jednom trenutku ne kosi sa politikom DS-a, kazao je Ješić za B 92.
U njegovoj stranci, ipak, ima i onih koji misle drugačije i koji smatraju da bi imalo još mnogo šta da se kaže o raspodeli para, navodeći kao primer da će Novi Sad dobijati dva puta više para od nerazvijenih opština po glavi stanovnika, a već ima tri puta veći budžet po glavi stanovnika od tih manje razvijenih. Neke opštine će, zbog smanjenja taksa i ukidanja centralnih fondova namenjenih infrastrukturnim projektima, čak imati i manje para, kažu naši sagovornici, i jedino što će biti dobro jeste što će bar sa tim novcem moći slobodno da raspolažu, odnosno neće morati da čekaju nečije odobrenje.
Ovaj zakon, prema njihovoj računici, povećava regionalne razlike umesto da ih smanjuje, a sa tim se slaže i Ivan Andrić, koji ističe da će zakon imati katastrofalne posledice po budžet i da ga sigurno novi amandmani ne mogu suštinski promeniti.
Ideja da porez na zarade bude osnov za prihode lokalne samouprave je besmislena, dodaje on, jer u razvijenim opštinama će prikupljeni porez biti veći nego u nerazvijenim, što znači da će se razlike između bogatih i siromašnih opština samo povećavati. Pored toga, porez na zaradu je uvek centralistički – iz tog dela prihoda države finansira se država, zato što je on redovan prihod.
„Zakon će biti donet da bi se na neki način poštovala ta politička kampanja Mlađana Dinkića i URS-a, ali suštinski će on, delom tim amandmanima, a delom izmenom u ostalim delovima poreskog sistema koji će uslediti vrlo brzo biti potpuno obesmišljen”, ističe Andrić.
Radi ilustracije onoga što tvrdi, on podseća da se u pregovorima premijera i sindikata ide na to da neoporezivi deo zarada, radi podsticanja zapošljavanja, bude jednak republičkom „minimalcu” (sada je neoporezivi deo plate 5.000 dinara). Ako se taj dogovor postigne, kaže Andrić, ispašće da u nekim opštinama južno od Beograda neće biti nijedne zarade koja se oporezuje.
Ističući da URS-ova namera nije ozbiljna decentralizacija, jer onda njegovi predlozi ne bi bili predstavljani na stranačkim skupovima nego na javnoj raspravi, Andrić ocenjuje da je reč o obmani i da će se novac, kojeg ionako nema, samo drugačije raspodeljivati za predizbornu kampanju. „I pri tom, nema nikakvog uslova za šta će taj novac da bude potrošen, tako da mi od poreza na zaradu očekujemo stotine koncerata pred novu godinu”, navodi Andrić.
B. Baković
-----------------------------------------------------------
Užice: Smenjeni direktori iz G 17 plus
Užice – Gradsko veće Užica pokrenulo je inicijativu za smenu pet direktora javnih preduzeća i ustanova i gradskog pravobranioca, četiri iz G 17 plus i jednog iz Demokratske stranke Srbije.
Gradonačelnik Užica Jovan Marković saopštio je, prenosi Fonet, da su predložene smene posledica neslaganja u vladajućoj koaliciji izazvanih sukobom između Demokratske stranke i Ujedinjenih regiona Srbije oko peticije o decentralizaciji. Ovaj sukob ugrožava realizaciju važnih projekata u gradu, istakao je Marković i dodao da je smena onih koji opstruiraju rad jedino moguće rešenje problema.
O ovoj inicijativi izjasniće se 24. juna odbornici Skupštine grada Užica.

Dobri politički odnosi-podizanje ekonomskih na viši nivo
BEOGRAD – Premijeri Srbije i Mađarske Mirko Cvetković i Viktor Orban složili su se danas da dobri politički odnosi pružaju mogućnosti za podizanje ekonomskih odnosa dve zemlje na viši nivo i istaknuta puna podrška gosta iz Mađarske evrointegracijama Srbije.
Cvetković je istakao da je od Orbana dobio i punu podršku za sve ono što Srbija preduzima na putu evrointegracija.
Prema Orbanovim rečima, interes i Budimpešte i Evropske unije je da Srbija što pre postane članica EU.
Cvetković je na konferenciji za novinare posle razgovora sa Orbanom rekao da je mađarskom kolegi izložio želju Srbije da do kraja godine dobije status kandidata i termin za početak pregovora o pristupanju EU.
Visoki gost iz Mađarske je poručio da će njegova zemlja biti na raspologanju Srbiji na putu ka EU i pružiti svu potrebnu pomoć.
Napominjući da unutar EU „nisu baš najpovoljniji vetrovi za dalje proširenje” jer je protekla kriza napravila velike štete u ekonomiji zemalja članica, Orban je naglasio da Mađarska „ne veruje u ograde, već u dobrosusedske odnose i ne bismo želeli da pripadamo EU u kojoj nisu i naši susedi”.
Kako je istakao srpski premijer, zajednički je konstatovano da bilateralni politički odnosi prevazilaze nivo ekonomskih odnosa i da je potrebno dati pozitivan signal preduzetnicima da se ekonomska saradnja podigne na viši nivo, bez obzira da li se radi o investicijama ili trgovinskoj razmeni.
„Bio bi luksuz da ne iskoristimo mogućnosti koje se pružaju u ekonomskoj saradnji i zainteresovani smo da nađemo puteve da ekonomije dve zemlje sarađuju. U proteklom periodu bilo je pozitivnih pomaka, ali to još zaostaje za mogućnostima”, rekao je Orban.
Srpski premijer je mađarskom kolegi izneo i detalje dijaloga Beograda i Prištine, istakavši da postoji želja da se reše sva pitanja na stolu.
Cvetković je, takođe, izrazio očekivanje da će do prvih pozitvnih efekata doći u periodu koji sledi.
Na pitanje mađarskih novinara da li za Srbiju pristupanje EU znači da treba da se odrekne Kosova, Cvetković je istakao da Srbija do sada nije imala Kosovo kao uslov „u smislu priznavanja”.
On je podsetio da po pitanju jednostrano proglašene nezavisnosti Kosova ne postoji jedinstven stav u EU, da se radi o otvorenom pitanju, kao i da je Beograd spreman na dijalog i nalaženje konstruktivnog i dobrog rešenja za sve.
Mađarski premijer je, na pitanje „da li je za EU opasno da primi u članstvo zemlju koja ima teritorijalne sporove”, odgovorio da na Srbiju ne treba spolja vršiti pritisak već se mora naći rešenje prihvatljivo za obe strane kroz pregovore.
Premijer Srbije ukazao je i da je konstatovano da su manjine - i mađarska u Srbiji, i srpska u Mađarskoj, most saradnje i daju dobar primer kako se na osnovu postojanja manjina poboljšavaju bilateralni odnosi, a ne dolazi do njihovog narušavanja.
Mađarski premijer zahvalio se srpskom kolegi na tome što je odnos prema mađarskoj manjini veoma korektan, kao i na postojanju institucionalnog okvira za funkcionisanje nacionalnih saveta manjina.
On je obećao da će do kraja godine biti rešeno pitanje predstavnika manjina u mađarskom parlamentu.
-------------------------------------------
Tadić i Orban o bilateralnim odnosima i evrointegracijama
BEOGRAD – Predsednik Srbije Boris Tadić i mađarski premijer Viktor Orban razgovarali su danas u Beogradu o produbljivanju bilateralnih odnosa dve zemlje, posebno u oblasti ekonomske saradnje.
Kako je saopštila Pres služba predsednika Srbije, Tadić i Orban su razgovarali i o nastavku evropskih integracija Srbije.
Orban boravi u jednodnevnoj radnoj poseti Srbiji tokom koje se sastao sa srpskim kolegom Mirkom Cvetkovićem.
Dvojica premijera su, takođe, prisustvovali promociji poštanske marke sa likom Franca Lista, povodom 200 godina od rođenja kompozitora.

Grčka ponovo u generalnom štrajku
Od našeg dopisnika
Atina – Grčka je danas, 15. juna, u generalnom štrajku i to osmi put od potpisivanja za naciju spornog kreditnog sporazuma sa EU i MMF. U dvadesetčetvoročasovnoj obustavi rada zaposlenih u javnom i privatnom sektoru učestvovaće više od dva i po miliona ljudi, a očekuje se da će zemlja ponovo biti paralisana jer neće biti gradskog, železničkog i brodskog prevoza, dok su kontrolori leta ipak odlučili da zbog turističke sezone ne štrajkuju i time omoguće avio-saobraćaj.
Sindikati u centru Atine i Soluna organizuju masovne demonstracije kojima će se priključiti i pristalice Komunističke partije. Procenjuje se da će na Trgu Sintagma ispred parlamenta biti desetine hiljada ljudi jer tamo, već gotovo treću nedelju, danonoćno dežuraju svi oni koji su se priključili „protestu ogorčenja” koji je spontani nacionalni revolt protiv vladine politike žestoke štednje, u zamenu za evropske kredite.
Zaposleni u Elektrodistribuciji za 20. juni najavljuju dvodnevnu obustavu rada u znak protesta zbog privatizacije, što će za celu zemlju značiti prekide u snabdevanju strujom.
U zamenu za novu kreditnu ratu ali i dopunske kredite bez kojih zemlja neće moći da funkcioniše, grčka vlada je primorana na nove drastične mere štednje kako bi se pod hitno obezbedilo 28,4 milijarde za popunu budžetskog deficita, a kroz privatizaciju uštedelo dodatnih 50 milijardi evra. U praksi, prema striktnom zahtevu eksperata „trojke” (EU, MMF i ECB) na čijem izveštaju EU bazira svoje dalje odluke o pomoći, parlament mora da usvoji srednjoročni privredni plan koji ni nacija, ali ni opozicione političke partije ne vide kao rešenje već kao dodatni balast u vidu novih poreza, smanjenja plata, penzija, porasta nezaposlenosti.
Vlada je posle duge debate usvojila ovaj program, ali čeka se i konačna odluka parlamenta ispred kojeg dežuraju ogorčeni Grci nespremni da prihvate nove mere štednje koje, između ostalog, znače i novo smanjivanje plata u državnom sektoru ukupno za čak 40 odsto, kao i otpuštanje nekoliko hiljada ljudi.
Premijer Jorgos Papandreu poručuje da će program štednje biti nastavljen bez obzira na neslaganje Grka jer, kako kaže „nove budžetske mere su neizbežne ukoliko zemlja računa na dalju pomoć kreditora. U protivnom, zemlja se može suočiti sa defoltom (nemogućnost da isplaćuje svoje finansijske obaveze) što bi bilo ravno katastrofi”.
Međunarodna agencija „Standard end purs” snizila je početkom nedelje kreditni rejting Grčke za tri stepenice jer smatra da je zemlja u najozbiljnijem riziku od defolta. Posle ovakve odluke agencije Grčka ima najniži kreditni rejting na svetu jer eksperti, jednostavno, ne veruju da je zemlja u stanju da se izvuče iz krize i dugova. Oni procenjuju da će se vlada odlučiti na restrukturisanje duga.
Naravno, degradacija kreditnog rejtinga naišla je na burne reakcije u Grčkoj. Zvaničnici smatraju da ponovo jedna agencija nije uzela u obzir činjenicu da su upravo u toku pregovori sa evropskim kreditorima i MMF i da će verovatno biti odobrena dodatna sredstva koja će popraviti položaj Grčke. Doduše, kratkoročno jer svi se pitaju šta će biti posle 2015. kad dođe vreme za vraćanje glavnice duga.
Jasmina Pavlović-Stamenić

Italijani rekli „ne” Berluskoniju
Od našeg dopisnika
Rim – Italijani su definitivno okrenuli leđa Silviju Berluskoniju, bar sudeći prema rezultatima referenduma, koji je održan samo nekoliko sedmica posle lokalnih izbora, na kojima je stranka italijanskog premijera izgubila vlast u velikim gradovima. Na referendumu, održanom 12. i 13. juna u Italiji, ubedljiva većina izašlih birača glasala je protiv vladinih predloga o privatizaciji preduzeća za vodosnabdevanje, izgradnju nuklearnih elektrana, i dobijanja imuniteta ministara od sudskog gonjenja.
S obzirom na to da je na referendumu glasalo 57 odsto biračkog tela, to je prvi put od 1995. godine da će se odluka na referendumu u Italiji smatrati validnom, jer je izašlo više od 50 odsto upisanih birača, koliki je referendumski cenzus.
Imajući u vidu četiri sudska procesa koji se vode protiv italijanskog premijera, najveći udar na Berluskonija je to što je čak 95,15 odsto glasača reklo „ne” vladinom predlogu zakona o imunitetu na osnovu koga su premijer i ministri mogli da ne izađu na sud sve dok su na državnoj funkciji. Ustavni sud je, inače, u januaru već delimično oborio ovaj zakon o imunitetu.
Već poljuljan porazom na lokalnim izborima prošlog meseca, Berluskoni će narednih meseci, kako potvrđuju mediji u Italiji, ozbiljno morati da reorganizuje dalji politički plan svoje vladajuće koalicije.
Nezadovoljstvo ishodima poslednjih glasanja, pre svega je dotaklo Ligu za sever Umberta Bosija, partiju koja je deo većinske koalicije.
„Siti smo zadobijenih šamara poslednjih nedelja”, prokomentarisao je posle referenduma Roberto Kalderoli, jedan od članova Lige za sever.
Još tokom vikenda i pre definitivnog ishoda referenduma, Umberto Bosi je izjavio: „Berluskoni je izgubio sposobnost komuniciranja na televiziji zbog čega je narod pao u zamku”.
I dok je Bosi u poslednjem trenutku odustao od glasanja na referendumu, neki od članova njegove partije, Luka Zaja i Roberto Kota, potvrdili su svoj glas protiv nuklearne energije, ali i protiv imuniteta i privatizacije vode.
Ministar za rad Mauricio Sakoni izjavio je da referendum ne predstavlja politički signal za Berluskonija, dok italijanska štampa uporno tvrdi da je održani referendum u suštini predstavljao test o trenutnoj popularnosti premijera.
Ovo je, inače, drugi put od 1987. da Italijani obaraju predlog o izgradnji nuklearnih elektrana na Apeninskom poluostrvu, pri čemu je sada protiv ovog predloga glasalo čak 94,75 odsto izašlih birača.
Nuklearni plan za Italiju pokrenut je 2005. u vreme tadašnjeg ministra za ekonomski razvoj Klaudija Skajolea, a nastavio ga je i njegov sledbenik Paolo Romani. Program je predviđao investiciju od 40 milijardi evra za izgradnju četiri nuklearke sa po dva reaktora. Nakon nuklearne katastrofe u Černobilju 1987, zatvorene su četiri nuklearke u Italiji.
Apel protiv planova o nuklearnoj energiji u Italiji uputio je prethodnih dana i papa Benedikt Šesnaesti podsećajući na ogroman broj tragedija koje su prethodnih meseci dotakle prirodu, tehniku i narod. „Vlasti bi trebalo da koriste energiju u skladu sa životnom sredinom, izbegavajući korišćenje tehnologija opasnih za čoveka.”
Problem nuklearnog otpada, bezbednosti i ekonomske prednosti nuklearki predstavljali su tri ključna pitanja, koja su bila u centru pažnje italijanskih medija proteklih nedelja.
Osim nuklearnog pitanja, protiv privatizacije preduzeća za vodosnabdevanje glasalo je 95,8 odsto upisanih birača.
Već usvojenim zakonom, od 2012, bilo je predviđeno snabdevanje vodom iz delimično ili potpuno privatizovanih kompanija, pri čemu je komunalno preduzeće za vodosnabdevanje trebalo da proda minimum 40 odsto akcija privatnicima.
U nedelju je kampanja dotakla i italijanske plaže gde su mnoge pristalice glasanja sa megafonima i natpisima šetali, podsećajući građane na neophodnost učešća na referendumu. Nakon objavljivanja uspeha pomenutog referenduma slavilo se, pre svega na Internetu. Upravo je sajber-prostor bio protagonista kampanje protiv vladinih predloga.
„Kvorum predstavlja odraz želje građana. Neophodno je obratiti pažnju na ovakav rezultat i oprostiti se sa nuklearnom energijom”, prokomentarisao je neposredno nakon objavljivanja ishoda referenduma i sam premijer Berluskoni, dodajući da je sada neophodno poboljšati istraživanje obnovljivih izvora energija.
Obnovljiva energija danas je u centru pažnje najvećih protivnika nuklearki, dok je njihova vrednost akcija vrtoglavo skočila na Milanskoj berzi, odmah nakon objavljivanja rezultata glasanja. Ipak i sami italijanski mediji, uoči glasanja na referendumima u Italiji, objavili su istraživanje nobelovca Karla Rubje koji tvrdi da će obnovljivim izvorima energije trebati bar još 15, 20 godina pre nego što postanu kamen temeljac za proizvodnju električne energije u svetu. Kako tvrde današnja istraživanja, jedini realan pobednik posle nuklearne katastrofe u Fukušimi prestavlja – metan.
Marina Lalović

Mile protiv švedskog kralja
Specijalno za „Politiku”
Oslo – Kralj je udario na kralja. Za švedske i norveške medije, „nekrunisani kralj srpskog podzemlja u Švedskoj” Mile Marković (49) objavio je „rat” krunisanom kralju Švedske Karlu Gustavu Šesnaestom (65), ali je u međuvremenu ustuknuo pred kraljevskom klikom i povukao se iz Švedske u Srbiju odakle navodno preti da će dobiti „rat”.
Bivši kafedžija i bokser, glavni je svedok, ali i krivac najvećeg skandala u istoriji švedske kraljevske porodice. Krajem prošle godine, trojica švedskih novinara objavili su knjigu „Kralj protiv volje – Karl Gustav Šesnaesti ”, u kojoj su izneli niz pikantnih detalja iz privatnog života švedskog suverena. Oslanjajući se na, kako kažu, niz pouzdanih i validnih svedočenja, pre svega na sećanja vlasnika kluba Mileta Markovića i njegovo tajno snimanje kralja i dela dvorske svite, novinari su potpuno ogolili švedskog monarha.
Karl Gustav Šesnaesti prikazan je kao nepopravljivi preljubnik, Godinama je, od kraja devedesetih, sa svojim najbližim prijateljima, orgijao u noćnim klubovima, privatnim sedeljkama i žurkama, a imao je i ljubavnicu, varajući godinama kraljicu Silviju. Autori knjige iznose da se kralj noćima opuštao u đakuziju, tekao je šampanjac, jeli se rakovi dok su mlade, dvadesetogodišnje striptizete izvodile svoje erotske rituale.
Autori knjige tvrde da se na zatvorenim zabavama orgijalo, mlade plesačice su nakon „umetničkog nastupa” sa podijuma završavale u đakuzijima, gde su ih čekali obnaženi kralj i njegovi najbolji prijatelji. Za animiranje gostiju dobijale su 10.000 švedskih kruna (1.100 evra) za noć.
„Gangster Mile Marković”, kako ga krste švedski, a prenose i norveški tabloidi, glavni je svedok i akter kraljevih bahanalija. Knjiga o dvostrukom moralu uglednog švedskog glavara zapravo se bazira na svedočenju ovog bivšeg stokholmskog kafedžije, koji je često u svom noćnom klubu ugošćavao kralja i njegovu svitu.
Mile je to sve uredno i pedantno snimao za uspomenu, a novinarima je pokazao sliku na kojoj kralj voajerski uživa dok dve mlade striptizete vode ljubav. Mile tvrdi da je slika autentična, i da ima puno toga još. Drugi sumnjičavo vrte glavom i sumnjaju da je reč o montaži. Švedski mediji tvrde da se Mile odavno oprobao kao „reketaš”, te da je pre petnaestak godina osuđen zbog pokušaja reketiranja bivšeg prvog reketa sveta – Bjorna Borga.
Knjiga „Kralj protiv volje – Karl Gustav Šesnaesti” postala je bestseler, a smušeni kralj prebledeo je na konferenciji za novinare, gde je neubedljivo pokušao da demantuje svoje brakolomstvo i blud.
„Ne, ne, ne mislim da sam bio u tim porno klubovima. Možda sam bio u jednom mestu u Parizu, jedanput, pre mnogo godina, gde su bile lagano obučene dame”, preznojavao se kralj.
Tiražni tabloidi u Norveškoj angažovali su i stručnjake za govor tela, svojevrsne žive detektore laži. Analizirajući svaki pokret, ovdašnji eksperti utvrđuju da je kralj zapravo lagao. Dok je govorio, širile su mu se zenice, sušile usne, često je treptao tokom nastupa pred kamerama. To je dobar znak da kralj ne govori istinu, kažu ovdašnji detektori govora tela.
Ipak, kralj je koliko-toliko umirio javnost i kraljicu Silviju. Međutim, s proleća ove godine izlazi nova uznemiravajuća knjiga koja baca novo svetlo na prvu figuru švedskog kraljevskog dvora. Pisac Nuri Kino izdaje knjigu spektakularnog naslova – „Švedski kum”, pri čemu je i ovde Mile Marković glavni izvor piscu knjige.
Čuvši da vlasnik noćnog kluba Mile Marković poseduje kompromitujuće tajne snimke iz intimnih kraljevih noći, švedski vladar odlučuje da preko svog najboljeg druga još iz detinjstva, Andersa Letstrema, pokuša da pregovara i spreči javno blaćenje. Mile se već hvalio u medijima da ima kralja u šaci, uhvaćenog na delu sa golim damama, i preti da će proskribovane slike publikovati.
Kako tvrdi autor „Švedskog kuma”, preko svog izaslanika Letstrema kralj nudi Miletu nagodbu – ti nama slike i video-zapise sa porno zabava, a mi tebi 10 miliona švedskih kruna (nešto više od milion evra).
Mile je odbio kraljevsku ponudu i navodno podigao (u)cenu na 50 miliona kraljevskih kruna (oko 5,5 miliona evra). Švedski mediji tvrde da je stvar već bila dogovorena. Međutim, gotovo misteriozno, izaslanik njegovog veličanstva Anders Letstrem, i sam jedan od učesnika „divljih noćnih zabava”, iznenada se povlači iz pregovora.
Ogorčen je ne samo kralj, već i kafedžija Mile. Kralj saopštava da on nije poslao izaslanika da se susretne sa podzemljem, nego je Letstrem to radio na svoju ruku.
Sa druge strane pak, Mile Marković je pre nekoliko dana izjavio da su mu nudili 50 miliona švedskih kruna da ćuti. On kaže da „nije sve na prodaju” i da „ne želi da se prodaje za pare”. Želi samo da se pokaže istina – kako su kralj i njegova elita u đakuziju, uz alkohol, uživali u mladim striptizetama.
„Imam film, imam slike. Imam sve. To nije blef. Imam dovoljno dokaza, živih dokaza”, kaže Marković, koji je krajem maja napustio Švedsku.
Ostavlja kralja u svojevrsnoj mat-poziciji. Sigurnije mi je u Srbiji, izjavio je nezaštićeni svedok kraljevskih skandala.
„Počeli su da mi prete. Niko ne zna šta mogu da mi podmetnu, postave i navodno pronađu kokain u kolima”, jadao se Mile novinaru norveškog dnevnika „VG”, upozorivši da su mu već maltretirali sina. Osetio je da ga „love, a vlasti ga javno nazivaju kriminalcem i teroristom”.
Radovan Pavlović

Maraton za Belu kuću
Od našeg stalnog dopisnika
Vašington – Debatom sedam republikanskih kandidata koji su formalno potvrdili svoje ambicije da u novembru iduće godine Baraku Obami onemoguće drugi mandat, održalo je svoju prvu debatu, čime je ozvaničen početak predsedničkog maratona, jedne od najkomplikovanijih izbornih procedura u demokratskim sistemima današnjeg sveta.
Na pozornici u velikoj dvorani jednog kongresnog centra u Nju Hempširu, državi u kojoj se u februaru iduće godine održavaju prvi „prajmaris”, unutarpartijski izbori, postrojili su se Mit Romni (64), bivši guverner Masačusetsa, Njut Gingrič (68), bivši predsedavajući Predstavničkog doma Kongresa, Rik Santorum (53), senator iz Pensilvanije, Ron Pol (76), kongresmen iz Teksasa, Tim Povlenti (51) nekadašnji guverner Minesote, Herman Ken (66), biznismen, milioner koji je bio vlasnik poznatog lanca prodavnica pica i jedina žena u ovom društvu, Mišel Bekman, kongresmenka iz Minesote.
Iako je interna utakmica za partijsku predsedničku nominaciju po pravilu žestoka, rane debate poput ove imaju drugu svrhu: da kandidate pokažu kao „predsednički materijal”, da ih javnost osmotri i analizira i što je u ovoj fazi možda i najvažnije, da zainteresuju „investitore”, one koji treba da daju priloge za kampanju koja će, prema trenutnim procenama, predsedničke finaliste koštati i do milijardu dolara.
Zbog toga je prva debata protekla bez drame. Međusobne napade partijski rivali su odložili za kasnija vremena, dok je sva municija ispaljena u pravcu predsednika Obame. Najviše je gađan njegov učinak u ekonomiji koji je proglašen „katastrofalnim”, zatim njegova zdravstvena reforma, dok je njegovo predsednikovanje u celini okvalifikovano kao promašaj.
Debata je trajala dva sata, posrednik je bio voditelj Si-En-Ena Džon King, a bila je i „interaktivna” (pitanja su postavljali i odabrani „obični ljudi”).
Najbolji utisak je očekivano ostavio trenutni favorit Mit Romni (koji je 2008. u trci za partijsku nominaciju eliminisan od Džona Mekejna). On je jedini koji u ovom momentu ima dvocifreni rejting (32 odsto). U debati je delovao najviše „predsednički” u poređenju sa drugim kandidatima, mada njegova trenutna prednost – slična uostalom onoj koju je imao i pre četiri godine u ovo vreme – ne mora mnogo da znači.
Njegova najveća otežavajuća okolnost je činjenica da je previše umeren za ukus današnjih republikanaca koji su se ideološki prestrojili na krajnje desne pozicije. Najveća mu je zamerka što je, kao guverner, u Masačusetsu sproveo reformu zdravstvenog osiguranja koja je Obami poslužila kao model za sličan zahvat na federalnom nivou.
Neka vrsta pobednika debate mogla bi da bude Mišel Bakmen, miljenica „Čajanke”, pokreta krajnje konzervativnih republikanaca. Ona je ovu priliku iskoristila i da formalno objavi svoje učešće u predsedničkoj trci i pokaže da je mnogo uverljiviji političar od kontroverzne Sare Pejlin, koja se još nije odlučila da li će da se kandiduje.
S pažnjom je praćen i nastup Njuta Gingriča, koji je svojim učešćem u debati pokazao da ne odustaje, iako ga je prošle nedelje napustio ceo izborni štab.
Republikanske nade su pokazale nešto manje jedinstven front kad je reč o spoljnoj politici. Obami je zamereno što u libijskoj intervenciji Amerika nije predvodnik, mada je isticano i da samo učešće u tom poduhvatu nije njen nacionalni interes.
Što se tiče povlačenja iz Avganistana, neki kandidati bi poslušali „savete generala”, dok je Romni bio odlučan u stavu da američki vojnici odande treba da se povuku što pre, i da njihov posao nije da se „bore za nezavisnost druge nacije”.
Što se tiče ekonomije, ponovljena je republikanska dogma protiv povećavanja poreza i ukidanja regulative gotovo u svim oblastima – od radnih odnosa, preko finansija do, naravno, socijalne zaštite.
Obama zasad ima znatnu prednost nad svim potencijalnim republikanskim rivalima, ali ona se poslednjih nedelja kruni, pre svega u odsustvu dobrih vesti sa ekonomskog fronta.
Nezaposlenost je trenutno 9,1 odsto, dok je prosečno vreme čekanja na novi posao već dostiglo 40 nedelja.
M. Mišić

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Evroazijska kontrateža Americi
Šta je tačno Šangajska organizacija za saradnju (ŠOS), kakvi su joj ciljevi, dometi, konkretne akcije. Da li je, zaista, reč o „istočnom NATO-u, a samim tim i ozbiljnom američkom suparniku”, kako su mnogi požurili da okarakterišu ovaj skup evroazijskih država? Ili je, prema pisanju američkog lista „Nešenel interest”, reč tek o „skupu autokratskih režima, pukom debatnom klubu bez konkretne moći, zajednici koja će se raspasti onoga trenutka kada se vojska SAD povuče iz Avganistana...”
ŠOS je stvoren na današnji dan, pre deset godina. Nastao je kao logičan nastavak saradnje zemalja članica, takozvane Šangajske petorke – Kazahstana, Kirgizije, Kine, Rusije i Tadžikistana – osnovane 1996–1997. godine. Trenutno okuplja šest stalnih članica (osnivačima se, od 2001. pridružio i Uzbekistan, kada je organizacija i dobila sadašnji naziv). Tu su i četiri države „posmatrači” (Indija, Iran, Mongolija i Pakistan), kao i dve države u statusu „partnera po dijalogu” (Belorusija i Šri Lanka).
Ukupna teritorija koju pokriva ŠOS iznosi oko 30 miliona kvadratnih kilometara, što čini 60 odsto teritorije Evroazije. Na pomenutom prostoru živi četvrtina stanovnika naše planete, ili milijardu i 455 miliona ljudi. I ono što je možda najinteresantnije, članice ove organizacije su zemlje sa najdinamičnijim ekonomijama današnjice.
Kako tvrde njegovi tvorci, ŠOS nije vojni blok poput NATO-a. Uostalom, do sada ni u jednoj situaciji nije delovao kao vojna struktura. Njegov glavni zadatak bio je i ostao jačanje stabilnosti i bezbednosti na širokom prostranstvu na kojem postoje države članice, borba protiv terorizma, separatizma, ekstremizma, trgovine narkoticima. Kao i pospešivanje saradnje u sferi energetike, produbljenju naučnih i kulturnih odnosa i slično.
Sa druge strane, ima mišljenja da je ŠOS, u stvari, stvoren kao odgovor na ekspanzionističku politiku SAD u ovom delu sveta. Kako vojnu i političku, tako i ekonomsku. Pri tome, članice organizacije, a pre svih Rusija i Kina, ne skrivaju da se njihovi međusobni interesi u mnogo čemu razilaze, ali to ne vide kao prepreku za saradnju u oblastima koje jednako dotiču i jednu i drugu zemlju, a pre svega odnos prema SAD.
I dok u Pekingu na ŠOS gledaju kao na neku vrstu kapije ka ogromnom evroazijskom tržištu, ne izlazeći pri tome iz utvrđenih bezbednosnih okvira, za Moskvu, koja sa opreznošću prati ubrzani ekonomski rast mnogoljudnog suseda, prioriteti ostaju tradicionalni: borba protiv terorizma, ekstremizma i separatizma.
Kako god bilo, ŠOS jeste protivteža američkom uticaju u evroazijskom prostoru, i tu svoju ulogu organizacija dokazuje svakodnevno. To se, između ostalog, vidi i po tome što administracija u Vašingtonu neskriveno pokušava da se prilagodi novim okolnostima, da očuva neka stara savezništva i, po mogućnosti, stvori nova.
Prvi primer je Kazahstan. Na nedavnim izborima u ovoj „autokratskoj” državi pobedio je dotadašnji predsednik Nursultan Nazarbajev. U SAD su gromoglasno pozdravili uspeh Nazarbajeva, iako su rezultati pokazali da je za bivšeg sovjetskog rukovodioca glasalo čak 95 odsto birača. I to pri izlaznosti od 90 procenata.
Slično „prilagođavanje” usledilo je i, u još nemirnoj, Kirgiziji, gde je rukovođenje tamošnjom vladom preuzeo Almazbek Atambajev, prvi premijer u nekoj od centralnoazijskih zemalja koji je na ovu funkciju došao iz redova opozicije. U ovom slučaju neophodno je imati u vidu i činjenicu da SAD u Kirgiziji drže veoma važnu vazduhoplovnu bazu iz koje deluju ka Avganistanu.
Ono, međutim, što ŠOS stavlja u samu žižu interesovanja jeste činjenica da su članice ove organizacije, u stvari, zemlje koje će direktno kreirati skoru budućnost najvećeg dela naše planete. Svojim ubrzanim ekonomskim usponom, zasnovanim pre svega na otvorenosti prema najsavremenijim tehnologijama i jeftinoj radnoj snazi, a čemu nijedna zapadna ekonomija, jednostavno, ne može da parira, zemlje Evroazije nameću se kao nezaobilazan igrač. Za početak kao „ekonomski tigrovi”, ali uskoro, bez sumnje, i kao vojne sile.
Mada mnogo šta danas sugeriše kako različitost gledanja na ŠOS, i unutar same organizacije i van nje, znači nedostatak u dovoljnoj meri definisane pozicije u globalnim relacijama, nema sumnje da zemlje članice idu putem koji su vrlo jasno zacrtale, a imajući u vidu, pre svega, sopstvene interese. Tako gledano, čak i da se prihvati stav Vjačeslava Trubnikova, novinara, političkog analitičara, tajnog agenta i diplomate, kako ŠOS nije vojni savez, nema sumnje da će to postati onoga trenutka kada se za to ukaže potreba.

MMF odabrao kandidature Lagard i Karstensa
VAŠINGTON - Međunarodni monetarni fond (MMF) najavio je da je odabrao dve kandidature za mesto generalnog direktora te institucije - Kristin Lagard iz Francuske i Agustina Karstensa iz Meksika, kao i da je odbacio kandidaturu Izraelca Stenlija Fišera.
Upravni odbor MMF-a „proučiće kandidature (guverner Meksičke banke) Agustina Karstensa i (francuske ministarke ekonomije) Kristin Lagard za mesto generalnog direktora”, navela je ta organizacija u saopštenju.
Lagard (55) i Karstens (53), još su u prvim trenucima po odlasku sa te funkcije Dominika Stros-Kana zbog optužbi za seksualni napad, viđeni kao njegovi mogući naslednici na toj funkciji.

MMF očekuje da će proces izbora novog direktora biti završen do 30. juna. „Izvršni odbor će se sastati s kandidatima u Vašingtonu, posle toga će održati sastanak kako bi raspravljali o kandidatima i konačno odlucili”, noveo je MMF.
Stručnjaci smatraju da Lagard ima prednost u toj trci jer ima podršku EU, Egipta, Indonezije i Ujedinjenih Arapskih Emirata. Karstens, s druge strane, uživa podršku latinoamerickih zemalja.
Karstens, i sam svestan da Lagard ima veliku prednost, ukazao je da bi evropski izvršni direktor mogao biti u sukobu interesa, s obzirom na dužnicke krize nekih evropskih zemalja.
Mogli bismo se naći u situaciji da oni koji pozajmljuju novac dominiraju institucijom”, upozorio je on, dodavši da evropskim problemima treba sveža perspektiva i da bi neko „spolja” mogao iskrenije pristupiti problemu.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.


  </body>
 </text>
</TEI>