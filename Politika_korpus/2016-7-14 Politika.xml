<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Granice niču tamo gde smo ih najmanje očekivali
Paradoksalno, globalizacija je povezala najudaljenije krajeve sveta, a istovremeno zaoštrila pitanje granica. Kako objasniti taj istovremeni proces integracije i dezintegracije - integracije na globalno-ekonomskom i dezintegracije na etničkom, političkom i kulturnom planu? Sigurno ne uz pomoć stare evolucionističke paradigme koja nije predvidela da će proces globalizacije i tržišnog povezivanja zemalja voditi njihovoj etničkoj, nacionalnoj i kulturnoj diferencijaciji. Granice niču tamo gde smo ih najmanje očekivali, na putevima novih talasa migranata, usred Evrope, tog gotovo do juče homogenog prostora koji je obećavao postepeno brisanje granica između naroda i kultura…
U nedavno objavljenoj knjizi „Kartografija nestajanja, diseminacija granica i misao postglobalizma” (Mediteran, Novi Sad), autor ovih redova iznosi tezu koja globalizaciju čini neodvojivom od suprotnog procesa umnožavanja granica. Danas smo suočeni s povratkom teritorija i granica koje su bile izbrisane iz kartografije evropskog racionalizma. Stratifikacija različitih slojeva istorije izronila je takoreći iz donedavne predstave monolitnog napretka civilizacije. Ona ne obuhvata samo teritorije, već ekonomske, ljudske i prirodne resurse, spomenike drevnih civilizacija, identitete koji se tope u hibridnoj smeši religijsko-etničkih sukoba i podela koje oživljavaju duhove prošlosti.
Umesto da ujedini svet, globalizacija je dovela do krize multikulturalizma i jačanja kulturnih i etničkih posebnosti, kao i njihove radikalizacije. Do juče preovlađujući stav Tomasa Fridmana (u njegovoj knjizi „Svet je zaravnjen, kratka istorija dvadeset prvog veka”) da je globalizacija, putem planetarnog prodora tržišnog liberalizma i digitalnih tehnologija, ujedinila svet, danas je suočen sa oštrim kritikama. Postalo je, naime, jasno da globalno poravnanje u vidu tržišne i finansijske deregulacije ne vodi isključivo ujednačavanju, odnosno napredovanju glatkih prostora, već dovodi do njihovog „nabiranja” koje se manifestuje buđenjem desnice ili jačanjem autoritarnih režima.
Složenost nove faze globalnog kapitalizma, koja se odigrava na talasu postepenog, progresivnog ograničenja polja autonomije nacionalnih država i njihovom podređivanju finansijskim centrima moći to upravo potvrđuje.
Globalizacija ima i svoj nepredvidljivi aspekt, jer, umesto da stvara monolitni svet, paradoksalno, dovodi do njegovog raslojavanja. Ovo račvanje se, s jedne strane, manifestuje kroz kulturnu homogenizaciju užih zajednica i sredina u okviru nacionalnih ili višenacionalnih država, a s druge strane kroz pojavu novih svetskih ekonomskih sila koje teže da zadrže svoj specifični put razvoja. Proces globalizacije je tako, suprotno očekivanjima, iznedrio nove posebnosti. Umesto da doprinese slamanju kulturnih barijera, globalizacija je podstakla kulturnu homogenizaciju, getoizaciju i podizanje „zidova” između pripadnika različitih kulturnih i verskih tradicija. Zalaskom građanske kulture i ideologije stvorena je svojevrsna ideološka depresija koja predstavlja povoljan teren za radikalizaciju etničkih i verskih pokreta koji se u tom pohodu nisu integrisali.
Dinamika globalizacije obuhvata najudaljenije krajeve sveta, ali istovremeno podstiče podvajanje na etničkoj i kulturnoj osnovi čitavih prostora. Na taj način, globalizacija, u svom dvostrukom kretanju oslobađa različitosti koje, u slučaju radikalizacije, mogu postati prepreka traganju za svetskim poretkom čija se sudbina odigrava na razmeđi suverene države, unutrašnjih tendencija dezintegracije i rastućeg pritiska transnacionalnih faktora.
Današnja izbeglička kriza je primer te hibridne dinamike prema kojoj se ekonomska emigracija, koja je bila dominantna u vreme industrijskog kapitalizma stopila sa političkom emigracijom, sa tim izbegličkim cunamijem koji se javlja kao posledica pokušaja uspostavljanja novih granica na Bliskom istoku. Ostatak bipolarnog sveta sa njegovom matricom suvereniteta sudara se sa vihorom globalizacije. Nekadašnja logika prelivanja blagostanja od razvijenog Zapada ka nerazvijenoj periferiji zamenjena je prelivanjem periferije ka posustalim centrima prosperiteta.
Ministar savetnik u Ministarstvu spoljnih poslova Republike Srbije

Sabajle kod Vučića
U premodernoj Srbiji, naročito u eri pre Sretenjskog ustava, Kodža Miloš je običavao da povremeno prima ljude iz naroda, sasluša njihove probleme i ako uzmogne – da im štogod pomogne.
Jednom takvom prilikom, reče mu jedan čovek iz naroda (sav u ritama) da je poviše njegovog sela radila spahijska vodenica, ali da je za vreme bune izgorela pa da zbog toga narod mora nositi žito na meljavu čak u treće selo.
,,Ja sam”, reče mu čovek, „siromah, ali dobar majstor, obnovio bih vodenicu ali se kmet tome protivi.”
„Činiš voliko”, uzviknu Miloš, a onda prijateljski priupita čoveka, „da li bi ti mogao malko pomaknuti tu vodenicu uzvodno?”
„Bih”, odgovori mu ovaj k’o iz topa.
„E, ondak učini tako jer ako vodenica nije na starom mestu, niko ti ništa ne može.”
Kodža Miloš Obrenović bio je nepismen ali pragmatičan vladar koji je politiku posmatrao kroz trojstvo razuma, proračuna i trgovine. Za narod je govorio da je prevrtljiva stoka. „Riknuće bolno, ali čim mu se zategne trbušina od dobrog jela, sve će zaboraviti.” Ipak, Miloš je (bez obzira na sve) zaslužan za udaranje temelja modernoj srpskoj državi. Nasuprot tome, njegovu autokratsku vladavinu treba posmatrati isključivo u kontekstu vremena u kojem je živeo.
Danas, 156 godina nakon Miloševe smrti – u modernoj i institucionalno uređenoj Srbiji, koja nezaustavljivo korača evropskim putem, nekakav novi Kodža nije prihvatljiv. Vremena su se promenila. Garant normalnog života građana predstavljaju demokratske institucije i vladavina prava, poštovanje procedura i jednakost pred zakonom, negovanje ljudskih prava i sloboda. Tako je barem na papiru. U praksi, međutim, duh Kodže Miloša uveliko šeta Srbijom. Premijer Vučić je, na primer, pored toga što se inače za sve pita, uveo još i praksu da jednom mesečno prima ljude iz naroda, sasluša njihove probleme i, na koncu, ako uzmogne da im štogod pomogne.
Podsećanja radi, u petak je premijer, s početkom u pola šest ujutru, 14 sati proveo slušajući probleme osamdeset i kusur građana ove zemlje. Za sve to vreme, premijer je (po sopstvenom priznanju), samo jedanput ustao sa stolice. U međuvremenu, tridesetak slučajeva rešeno je tokom istog dana. Dakle, u petak. Stoga je prava šteta što Ginisova komisija nije bila prisutna da zabeleži novi svetski rekord u administrativnoj efikasnosti.
I zbilja, postoji li ijedan dobronamerni čovek u ovoj zemlji koji se neće obradovati ovakvom premijerovom postignuću? Sigurno da ne postoji.
Međutim, u tome i jeste problem. Ekspresno rešavanje trideset i kusur (do prošlog petka nerešivih) slučajeva građana Srbije, ukazuje na priličnu neefikasnost sistema. Jer, ukoliko nadležne institucije nisu kadre da reše ono što jedan čovek momentalno uspeva da reši – onda mi nezaustavljivo srljamo u tribalizam. Drugim rečima, srljamo u plemensku zajednicu lišenu državnih ustanova i institucija, gde poglavica ili vrač rešavaju nagomilane probleme saplemenika.
Omiljeni sociolog premijera Vučića – Nemac Maks Veber, pisao je svojevremeno o racionalnoj, tradicionalnoj i harizmatskoj vlasti. Racionalna vlast zasnovana je na pravu, zakonima, procedurama... Tradicionalna, na običajnim normama, veri, tradiciji…, a harizmatska na nadnaravnim osobinama onoga koji vlada.
Čini se da je u Srbiji trenutno na sceni harizmatska vlast s primesama tradicionalnog tipa. Podanici ne veruju institucijama sistema, ali zato veruju harizmatskom vođi pred kojim kleče kao pred božanstvom, nudeći mu poverenje i vapaj namesto žrtve – i tražeći mu zauzvrat pomoć.
Nevolja je što u takvom jednom antisistemu iščezava osećaj za opšte dobro, dok jedini motiv atomizovanog podanika postaje mogućnost da koliko sutra sabajle svrati do Nemanjine, izloži lični problem gospodaru i sačeka da mu ovaj, kad već nesposobne institucije to nisu u stanju, taj problem i reši.
Kakvo odsustvo perspektive uređenog građanskog društva.
Sociolog

Bankarska trilogija: o švajcarskom poreklu
Jedna od veoma rasprostranjenih zabluda u pogledu stambenih kredita indeksiranih u švajcarskim francima jeste da izvori banaka za te kredite uopšte nisu (bili) u toj valuti. Kao što je primetio jedan od advokata na ozbiljnom skupu pravnika: „Postoji informacija da se banke nikada nisu zaduživale u švajcarskim francima.”
Više sam očekivao od jednog advokata! Nije relevantno da li neka informacija postoji ili ne – relevantno je jedino da li je ona tačna, ili bar verodostojna, kao i da li se može proveriti. Postoje mnoge informacije, poput one da su se vanzemaljci nekoliko puta iskrcali na našu planetu, ali to nije predmet ozbiljnih skupova. Nego, kako je najlakše dokazati da navedena informacija (o „švajcarcima”, ne o vanzemaljcima) nije tačna? Tako što ćemo pretpostaviti da je tačna i analizirati njene posledice.
Prvo, Narodna banka Srbije (NBS) vodi računa o valutnoj usklađenosti izvora i plasmana banaka u Srbiji, i to čini u cilju očuvanja stabilnosti finansijskog sistema. Naime, ukoliko bi se izvori i plasmani valutno znatno razlikovali, a to bi značilo da se banke zaista nisu zaduživale u „švajcarcima”, one bi bile izložene valutnom riziku, riziku promene kursa, čijim bi aktiviranjem vrednost njihovih obaveza porasla u odnosu na njihove plasmane, što bi dovelo do gubitaka i mogućeg stečaja. Upravo zbog toga NBS stalno prati indikator te neusklađenosti – neto otvorenu deviznu poziciju – i, na svom sajtu, izveštava o njoj. Odnos neto otvorene devizne pozicije i kapitala banaka u Srbiji kreće se poslednjih desetak godina uglavnom ispod pet odsto (što znači negde oko jedan procenat plasmana), što ukazuje na minorne valutne neusklađenosti, kratkoročne u najvećoj meri. Dakle, zaduživale su se banke u „švajcarcima” – da nisu, došle bi pod udar regulacije NBS.
No, hajde da odemo korak dalje. Pretpostavimo da ovakva regulacija uopšte ne postoji. Da li bi onda banke plasirale sredstva u švajcarskim francima, a zaduživali se u nekoj drugoj valuti? Odgovor je odrečan, budući da banke imaju averziju prema riziku – one žele da minimizuju rizik kojem su izložene. No, šta je sa tvrdnjom koju navode neki dužnici: pohlepne banke (pred)videle su veliku dobit uz valutni rizik, budući da su očekivale rast švajcarskoga franka, pa su na osnovu kursnih razlika prisvojile ogroman profit. Nekoliko napomena. Prvo, i oni koji imaju averziju prema riziku mogu da mu se izlože ukoliko je on kompenzovan visokom premijom na rizik, tj. visokim (iznad uobičajenog) prinosom. To je osnova spekulativnog ponašanja: visok je rizik, ali je visok i (očekivani) prinos. No, pravilo takvog ponašanja veoma je jednostavno – spekulativna ulaganja su kratkoročna, tako da investitor može veoma lako i brzo da se iskobelja iz plasmana i zaštiti od aktiviranog rizika. Kada investitor plasira sredstva na dvadeset ili trideset godina (upravo je to slučaj sa hipotekarnim kreditima) i ništa ne može da uradi kako bi se spasao ukoliko đavo odnese šalu, to se upravo njemu razbija o glavu. Stoga nema podsticaj da to čini.
Kada je svojevremeno guverner Jelašić upozoravao da je kurs švajcarskog franka veoma nizak i da se može očekivati njegov rast u budućnosti, mnogi su se smejali. Mnogi su se, privučeni niskim kamatnim stopama koje su tada pratile ove kredite, svesrdno i zaduživali u „švajcarcima”. Da li će doći do rasta njihovog kursa u odnosu na dinar i na evro, niko nije mogao sa sigurnošću da zna, ali je svako razborit mogao da pretpostavi da bi do toga moglo da dođe. Kao što je napisano u obrazloženju jedne presude, „promena vrednosti valute švajcarskog franka ne predstavlja okolnost koju tužioci (dužnici – BB) nisu mogli predvideti, pa samim tim ni okolnost zbog koje bi mogli zahtevati raskid ugovora zbog promenjenih okolnosti”. Ovakvo obrazloženje raduje!
Izbor za one koji su uzimali hipotekarne kredite u prošloj deceniji bio je izbor između „švajcarca” i evra. Mesečne rate i jedne i druge vrste kredita drastično su, posle 2008. godine, porasle, iskazano u dinarima, budući da se vrednost dinara umanjila u odnosu na obe valute, kumulativno posmatrano više u odnosu na švajcarski franak.
Da li bi dužnici više voleli da su uz kamatnu stopu koju je pratio kredit indeksiran u „švajcarcima” dobili dinarski hipotekarni kredit? Naravno, jedino što ga niko nije nudio. I neće, sve dok ne bude dovoljno izvora u dinarima, pre svega dok ne počne da se u njima štedi. I tu dolazimo do narednog problema – inflacije. O tome u sledećem nastavku.
Profesor Pravnog fakulteta Univerziteta u Beogradu

„Tesla” pod lupom posle trećeg udesa
Američka uprava za bezbednost drumskog saobraćaja obavestila je kompaniju „Tesla” da će sva vozila sa funkcijom samostalnog upravljanja biti preispitana zbog nesreće u kojoj je početkom maja poginuo jedan vozač.
Džošua Braun izgubio je život vozeći „teslu es” na autopilotu, jer ni vozač ni tehnologija na jarkom suncu nisu uočili beli kamion sa prikolicom, objasnila je kompanija koja je prošlog oktobra uvela ovu funkciju, još uvek u fazi testiranja.
U međuvremenu su se desila još dva udesa u kojima je učestvovao automobil ovog proizvođača sa autonomnim upravljanjem. Američka uprava obavestila je kompaniju da se u sva tri slučaja čini da su zakazala oba bezbednosna sistema autopilota.
Ova funkcija omogućava da automobil sam upravlja, da menja trake i kontroliše brzinu, koristeći kameru, radar, ultrazvučne senzore i dži-pi-es, ali je preporuka da osoba za volanom stalno bude u stanju pripravnosti. Kritičari međutim kažu da je neizbežno da vozaču oslabi pažnja kad prebaci na samostalno upravljanje.
Direktor „Tesle” Ilon Mask je na „Tviteru” i u intervjuima naglasio da ne planiraju da onemoguće ovu funkciju, prisutnu u 70.000 automobila na putevima, i sugeriše da je vozači ne koriste po pravilima.
Takođe je oštro napao magazin „Forčen”, koji je skrenuo pažnju na činjenicu da je kompanija posle fatalne nesreće na Floridi, a pre nego što je vest o tome dospela u medije, prodala akcije u vrednosti od dve milijarde dolara.
Drugi udes se dogodio početkom jula u Pensilvaniji, kada je jedan stariji Amerikanac, vozeći na autopilotu udario u zaštitnu ogradu na autoputu, ali ni on ni suvozač nisu povređeni.
Prošlog vikenda se desila treća nezgoda, u Montani. Takođe je bilo uključeno samostalno upravljanje, ali proizvođač tvrdi da ova funkcija nije korišćena prema pravilima. Uvek se ističe da je tehnologija još u fazi testiranja i da je samo pomoć, a ne zamena za vozača.
Preporuka je da ruke uvek budu na volanu. Međutim, iako se pale alarmi kada ruke nisu na mestu, internet je pun snimaka hvalisavih vozača koji ne poštuju ovo pravilo.
To je prema navodima proizvođača bio slučaj i u poslednjem udesu u Montani. Vozač je na planinskom putu bez odvojenih traka uključio samostalno upravljanje i dva minuta išao „bez ruku”. Čak ih nije ni ovlaš oslonio, jer sistem otkriva i najmanji pritisak.
To nije u skladu sa uslovima korišćenja s kojima se vozač slaže kada uključuje funkciju i u suprotnosti je sa uputstvom koje se pojavljuje na tabli svaki put kada se aktivira, navedeno je u saopštenju kompanije. Vozač nije reagovao na alarm da prihvati volan i malo posle toga udario je u stub sa strane.
„Autonomno upravljanje je najbolje za puteve sa odvojenim trakama i posebno naglašavamo da se ne koristi pri velikim brzinama na nepodeljenim putevima”, saopštila je kompanija „Tesla”.
Vozač je, kako je preneo Si-En-En, rekao da nije siguran da li je on kriv za udes ili automobil, ali tvrdi da bi ponovo kupio isti model. Naveo je da nije dobio nikakvo upozorenje da je u opasnosti i dodao da su upozorenja na engleskom, a da on govori kineski.
Nesreća na Floridi s početka maja, prva u kojoj je neko poginuo u samovozećem automobilu, predmet je istrage i američkog Nacionalnog odbora za bezbednost saobraćaja koji ispituje samo 25 do 30 udesa na putevima godišnje.
Istragu vodi i američka Komisija za berzu i hartije od vrednosti koja ispituje zašto je kompanija obavestila javnost o fatalnoj nesreći na Floridi tek 54 dana pošto se dogodila, a u međuvremenu su prodavali akcije. U „Tesli” tvrde da u to vreme nisu znali da se nesreća dogodila dok je vozilo bilo na autopilotu.

Muzičari traže veće parče kolača od zarade „Jutjuba”
Brak muzičke industrije i „Jutjuba” je loš, kao i svaki brak iz interesa. Strana koja za sebe tvrdi da je zanemarena, a oličena u 180 najplaćenijih izvođača, traži veće parče kolača i smatra da je partner iskorišćava.
Umetnici među kojima su Pol Makartni, Lejdi Gaga, Tejlor Svift, Kristina Agilera, Elton Džon i drugi, tvrde da se internet kompanije bogate na njihov račun. Zbog toga su nedavno u otvorenom pismu zatražili reformu američkog zakona o zaštiti autorskih prava, koji ove godine postaje punoletan, čime bi sajtovi poput „Jutjuba” odvajali više novca na ime naknade za autorska prava.
Izvođači navode da zastareli zakon ide u korist internet kompanija jer ih oslobađa odgovornosti kada njihovi korisnici krše autorska prava. Međutim, „Jutjub” ističe da ima sofisticiran sistem pomoću kojeg nosioci prava lako i jednostavno mogu da prate da li je neki korisnik bez ovlašćenja postavio njihovu muziku i da to blokiraju ili da zahtevaju naknadu. Na sličan način se protiv piraterije bore i druge internet platforme.
Kakve su šanse muzičara da ostvare svoje zahteve? Analitičari procenjuju – nevelike, napominjući da je izvođačima potrebniji „Jutjub” nego oni njemu. Takođe, upućeni su skloni da u ovom zahtevu muzičke industrije vide pokušaj nadoknade gubitka usled stalnog pada prodaje diskova u SAD.
Jedna firma za analizu internet trendova u najnovijem istraživanju utvrdila je da rast prihoda „Jutjuba” nije praćen povećanjem naknada autorima, što je argument i pevača.
Kako se navodi u izveštaju, „Jutjub” je vlasnicima prava prošle godine platio 740 miliona dolara, što je 11 odsto više nego 2014, iako je broj pregleda muzičkih sadržaja u tom periodu porastao za 132 odsto. Prema ovoj računici, zarada od jednog slušanja pala je sa 0,2 centa na 0,1 cent.
Razlog ovog raskoraka leži u modelu poslovanja „Jutjuba”, budući da sajt živi od reklama (a ne od pretplate za slušanje muzike), pa ne znači da više pregleda automatski donosi i veći broj oglasa.
Drugi deo ove statistike, koji manje ide u prilog umetnicima i koji objašnjava zašto im „Jutjub” nije povećao naknade, pokazuje da muzički sadržaji čine tek 30 odsto ukupnih pregleda, odnosno da na njih odlazi 12 odsto vremena provedenog na ovoj platformi, i da donose samo devet odsto od ukupne zarade od reklama.
Autor ovog izveštaja smatra da bi ono za šta se zalažu Tejlor Svift i ostali muzičari pretvorilo „Jutjub” u potpuno neodrživi biznis, prenosi „Gardijan”.
„Muzička industrija mora češće da postavlja sadržaje i da se više angažuje u kontaktu sa publikom. Ukoliko postave trominutni spot svakih nekoliko meseci, ne mogu ni da očekuju bolju poziciju u ’Jutjub’ ekonomiji”, navodi ovaj stručnjak. „Kao pametna poslovna žena, kakva je Tejlor Svift, sumnjam da nije svesna složenosti odnosa ’Jutjuba’ i muzičke industrije”, zaključuje on, aludirajući na slučaj kada je najplaćenija svetska zvezda prošlog leta isposlovala od „Epla” da umetnicima bude plaćena naknada za autorska prava i tokom tromesečnog probnog, za korisnike besplatnog, perioda servisa „Epl mjuzik”.

Festival među borovima na Zlatiboru
Zlatibor – U livadama zlatiborskog Tić polja, među borovima, u prirodnom koncertnom prostoru odakle se zvuci šire nadaleko, danas počinje i do kraja sedmice traje treći muzički festival „Hilz ap”. Okuplja i ovog puta poznate bendove, na svirkama na dve bine – Glavnoj i „Haos u šumi” i nudi zanimljiv prateći program. Organizuju ga, kao i do sada, omladinska udruženja „Serdar” i „E-zona”, uz podršku opštine Čajetina i TO Zlatibor.
Među učesnicima festivala su Darko Rundek, „Električni orgazam”, „Divlje jagode”, „Beogradski sindikat”, „Generacija 5”, „Hladno pivo”, „Del arno bend”, „Ritam nereda”, „Goblini”, „357” i drugi. Za ljubitelje elektronske muzike na bini „Haos u šumi” nastupiće najpoznatiji domaći di-džejevi.
Uvod u ovogodišnji „Hilz ap” je današnja dnevna žurka koja se nastavlja večernjim programom u kome nastupaju pobednici konkursa za demo-bendove i „Generacija 5”. Tokom ove večeri novac se prikuplja za obolelu decu, a sva sredstva biće uplaćena na račun fondacije „Podrži život”.
U petak uveče bend „Eastock” pravi uvertiru poznatijim sastavima: „Del arno bendu”, „Goblinima” i „Hladnom pivu”. U subotu publiku zagrevaju pobednici konkursa za demo-bendove, sastav „Counterfate”, a onda će uz „Električni orgazam” rokenrol da zaigra celo Tić polje, posle čega nastupa Darko Rundek, pa „Ritam nereda” i „Prodidži tribjut” bend. Završno nedeljno veče otvara demo-bend „Ledene oči”, da bi nastupili „Divlje jagode”, sastav „357” a pred ponoć „Beogradski sindikat”.
Biće ovde tokom festivala i adrenalinskih sadržaja: turnir u peintbolu, turnir u basketu tri na tri „Kraljevi planine”, trka u planinarskom orijentiringu, kao i sadržaji u „Adrenalin” parku na Zlatiboru. Završen je i „Hilz ap foto konkurs” na kome je pobedila Ljiljana Ostojić iz Republike Srpske.

„Gugl” ga posmatrao, pa zapucao
Amerikanac koji je nasilno reagovao na to što ga „’Gugl’ postmatra”, naći će se sledeće sedmice pred sudom u Los Anđelesu. Tereti se za uništavanje jednog od samovozećih automobila „Gugla”, kao i za napad na zgradu internet kompanije u Silicijumskoj dolini, pucnjavom iz pištolja i podmetnutim paljevinama.
Raul Muriljo Dijaz (30) iz Ouklenda je uhapšen 1. jula u vezi sa napadom vatrenim bombama na sedište „Gugla” u Kaliforniji, objavio je „Los Anđeles tajms”.
Dijas je priznao da je podmetnuo dva požara i pucao iz vatrenog oružja 19. maja na parceli gde se nalaze kancelarije „Gugla”, a istražiteljima je rekao da je planirao i drugi napad, ali ga je 30. juna sprečilo obezbeđenje kompanije. On je rekao istražiteljima da se „oseća da ga ’Gugl’ posmatra” i to ga je „uznemirilo”.
Napad je snimljen i bezbednosnim kamerama, na kojima se vidi čovek koji pali i baca dva molotovljeva koktela na „Gugl” vozilo za „Strit vju” (snimanje ulica i zgrada za potrebe „Gugl” mapa), parkirano ispred kancelarija. Nekoliko nedelja kasnije vodila se istraga o novom incidentu.
Pucnjava je prijavljena 4. juna, na mestu oko kilometar dalje od prvobitne paljevine. Nedelju dana kasnije „Gugl” je napadnut po treći put, i tom prilikom je stradalo samovozeće vozilo, a napadač je pobegao sa sivim „folksvagen tuaregom”.
Krajem juna, obezbeđenje kompanije primetilo je „tuareg” i pozvalo policiju, koja je prepoznala Dijaza sa snimaka kamera. U njegovom vozilu su pronašli eksplozivne naprave iz kojih su virile žice.

Ana rekla „da” u crkvi u venčanici Vere Vang
Posle venčanice od 275 evra, njujorškog brenda „Parker”, u kojoj je na građanskom venčanju rekla „da” izabraniku Bastijanu Švajnštajgeru, Ana Ivanović je bračni zavet u crkvi u Veneciji izgovorila u svečanoj beloj haljini kreatorke Vere Vang.
Prema pisanju stranih medija ta venčanica dizajnirana je samo za našu teniserku i košta oko 2.000 evra, mada su se pojedini tabloidi, pre svih nemački i britanski, usudili da licitiraju mnogo veću cenu.
Venčanje srpske teniserke Ane Ivanović (28) i kapitena nemačke fudbalske reprezentacije Bastijana Švajnštajgera (31) i dalje je jedna od glavnih priča u svetskim medijima.
Posle venčanja u crkvi, proslava se nastavila u jednom od prelepih venecijanskih hotela „Aman Kanal Grande”, u kojem su se između ostalih venčali i Džordž i Amal Kluni.
Sada su kamere i fotoaparati upereni u mladence, uz pitanje novinara kuda će na medeni mesec.
Par to nije saopštio, a zna se da će posle venčanja mladenci ostati nekoliko dana u Veneciji sa najbližim prijatelja, a onda će otići u svoj novi dom u Engleskoj. Isplanirali su i kratki „medeni mesec” jer Ana Ivanović mora da se posveti pripremama za učešće na olimpijskim igrama u Riju, a njen izabranik obavezama u dresu Mančester junajteda.

Prva olimpijska medalja zaborava nema
Pre četiri godine na Olimpijskim igrama u Londonu zablistala je 22-godišnja Ivana Maksimović. Osvojila je prvu olimpijsku medalju, drugu za porodicu Maksimović jer je njen otac Goran 1988. u Seulu postao olimpijski šampion, i 100. odličje za naš olimpijski komitet.
Četiri godine kasnije, kao Ivana Anđušić Maksimović, ponovo se priprema za nastup na olimpijskim igrama zajedno s još osmoro naših strelaca, a jedina uz Stevana Pletikosića (Barselona 1992) ima u riznici olimpijsku medalju.
Pre četiri godine postali ste olimpijska vicešampionka. Kako danas gledate na svoj dosad najveći uspeh?
Već osvajanje olimpijske kvote bilo mi je tada ostvarenje sna. Velika želja mi je bila da učestvujem na olimpijskim igrama, da se nađem među najboljim sportistima sveta i da živim taj život, jer sam u kući imala primer. Otac Goran je bio olimpijski šampion. Ta priča, taj moj san, je samo potvrđen kada sam osvojila medalju, i šta god da se desi u Riju – ako ponovo osvojim medalju, ili čak dve – to neće biti isto, to neće moći da se meri s onim što sam doživela u Londonu.
Zlato je, ipak, zlato...
Medalja je uvek medalja, bez obzira na to koliko je sjajna. Neravno, ne znam kakav je osećaj kada osvojite zlatnu, još ne, ali sigurna sam da se prva medalja nikad ne zaboravlja.
Koliko će takmičarki moći da konkurišu u Riju za plasman u finala i borbu za medalje?
Nas oko 70 učestvuje na svim velikim takmičenjima, a od oko 40 je sposobno da u nekom trenutku ostvari svoj najbolji rezultat, da uđe u finale i čak da osvoji medalju. U Riju će nas, zbog olimpijskih kvota, biti manje, a to znači da će svaka od nas startovati s željom i mogućnošću da stigne do finala i da se bori za medalju. Bitno je koja će od nas toga biti najspremnija da dokaže svu svoju vrednost i koja će imati najviše sreće.
Sve do prošle sezone uz vas je išao epitet „srebrna”. Osvajali ste srebrne medalje na olimpijskim igrama, finalu svetskog kupa, svetskim kupovima, a prošle i prvo individualno zlato. Da li vam je pobeda na Evropskom prvenstvu najveći uspeh u ovom olimpijskom ciklusu?
Kao juniorka nisam imala priliku da osvojim titulu prvakinje Evrope u pojedinačnoj konkurenciji. Ostao je mali žal zbog toga, ali mislim da polako bledi posle pobede na Evropskom prvenstvu u Mariboru. Posle Olimpijskih igara u Londonu malo sam se „uspavala”. Opala mi je motivacija, maslo sam se uspavala i bilo mi je potrebno  dosta vremena da se vratim u takmičarski ritam, da nagazim gas do daske i kad sam to učinila osvojila sam evropsko zlato. Ono je za mene kruna cele prošle sezone, naravno uz osvajanje olimpijske kvote i to uz medalju na Svetskom kupu u Čangvonu. Dobro je što sam u tome uspela dosta rano tako da sam imala vremena da se na miru pripremam za Rio. Ni ovu godinu nisam počela najbolje – u streljaštvu se uspeh ne postiže preko noći i nema preskakanja stepenika – ali iz takmičenja u takmičenje, iz treninga u trening sve sam bolja i to ću pokušati da dokažem i na „Velikoj nagradi Novog Sada” na kojoj će učestvovati dosta sjajnih takmičarki.
Olimpijsko srebro i evropsko zlato osvojili ste u trostavu malokalibarskom puškom. Da li tom oružju dajete prednost u odnosu na vazdušnu pušku kada je u pitanju takmičenje na Olimpijskim igrama u Riju?
Ne. Iskreno mislim da sam podjednako dobra u obe discipline. Ne želim da budem lažno skromna, ali verujem i osećam, a to mi potvrđuju i rezultati s treninga, da i malokalibarskom i vazdušnom puškom mogu da računam na visoke plasmane.
Kakav je vaš program do odlaska u Rio?
Posle „Velike nagrade Novog Sada” vraćamo se u Beograd i naredne nedelje imaćemo dosta obaveza prema Olimpijskom komitetu Srbije, tako da ću naredne nedelje kad god mogu putovati na treninge u Novi Sad. Završne pripreme imaćemo u Francuskoj, daleko od svega, tako da ćemo moći potpuno da se posvetimo treningu, a 31. jula letimo za Rio. Nažalost moj trener neće biti u timu za Rio, što me je jako iznenadilo... Trudiću se da to ne utiče na moje treninge i nadam se da ćemo uspeti da se organizujemo i da on bude uz mene na takmičenjima u Riju.

Mikec se revanširao Kareri
U aprilu na Svetskom kupu na olimpijskom strelištu u Rio de Žaneiru Španac Pablo Karera osvojio je prvo mesto vazdušnim pištoljem ispred našeg reprezentativca Damira Mikeca s prednošću od 0,4 kruga. I danas u finalu tradicionalnog streljačkog turnira „Velika nagrada Novog Sada” očekivao se njihov duel za prvo mesto.
Kao i u Riju naš olimpijac bio je uspešniji u kvalifikacijama, ovog puta s 584 kruga, dok je videći na evropskoj rang-listi i vicešampion Evrope Karera imao 580 krugova.
Međutim, ovog puta u finalu Karera nije bio precizan kao u Riju i Mikec je nadmoćno trijumfovao ostvarivši najbolji rezultat prvog dana „Velike nagrade Novog Sada”. S 204,2 kruga, samo 0,3 kruga manje od sopstvenog državnog rekorda, osvojio je prvo mesto ispred Dimitrija Grgića (200,2) s kojim će braniti boje Srbije na Olimpijskim igrama u Riju.
Na pobedničko postolje popeo se i Mađar Laslo Nađ 176,5, a Karera je završio na petom mestu...
Nadomak pobede, takođe vazdušnim pištoljem, bila je i Zorana Arunović, prošle godine svetski broj 1 kada je u pitanju ovo oružje.
Sve do poslednje serije vodila je borbu s Mađaricom Renatom Tobai Šike, 38-godišnjom takmičarkom koja je u karijeri imala veliku pauzu između prvog i drugog odličja (2006. bronza svetski kup – 2014. bronza svetsko prvenstvo).
Tobai Šike je prošle godine osvojila i bronzu vazdušnim pištoljem na Evropskom prvenstvu, a danas u Novom Sadu poslednjim hicem došla je do pobede.
Arunovićeva je uoči poslednje dijabole imala 0,6 krugova prednosti, ali joj je poslednji hitac doneo samo 9,3 kruga, i Tobai Šike je s 10,5 krugova uspela da potpuno preokrene rezultat i osvoji prvo mesto s 0,6 krugova prednosti.
Treća je bila Marija Marović (Hrvatska) s 176,6 krugova, dok je Bobana Veličković, koja će kao i Arunovićeva drugi put učestvovati na olimpijskim igrama, stigla do petog mesta (134,6). Ispred nje bila je još Bugarka Antoaneta Boneva, vicešampionka Evrope koja je tri od četiri pobede u svetskim kupovima izborila baš vazdušnim pištoljem.
Boneva je bila najuspešnija u kvalifikacijama s 389 krugova, Arunovićeva je u finale ušla s druge (385), a Veličkovićeva s treće pozicije (382)...
Danas su na programu „Velike nagrade Novog Sada” vazdušna puška u obe konkurencije i mk pištolj u ženskoj konkurenciji.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Tipsarević preuzima ulogu spasioca
Na papiru derbi četvrtfinala Dejvis kupa, u stvarnosti bez izjednog od prvih 60 tenisera sveta, meč Srbije i Velike Britanije počinje u petak u 16 časova na beogradskom Tašmajdanu.
Posle ranijeg odustajanja prvog na svetskoj listi Novaka Đokovića, pa kasnijeg otkaza drugog, Endija Marija, sjaj današnjem početku umanjio je i 32. po ATP rangu Viktor Troicki, pa nikoga ne može da čudi što je ovdašnje interesovanje za beli sport naglo palo na nivo od pre desetak godina.
Kumovalo je i razočaranje navijača rezultatima na Vimbldonu, gde smo prvi put posle deset godina ostali bez ijednog predstavnika u četvrtom kolu.
Ruku na srce, ovaj vikend će biti najteži test upravo za varljivu popularnost tenisa u glavnom gradu.
Dve prednosti domaćeg terena u Dejvis kupu, podrška gledalaca i izbor podloge, nisu se pokazale ni u osmini finala u Hali „Aleksandar Nikolić”.
Iako je nešto više gledalaca došlo da prati Đokovića, pola sale se ispraznilo odmah zatim, kao šamar Troickom i ugledu celokupne reprezentacije. Tapkaroši su pretrpeli potpun krah.
Sada bi stvari mogle da budu još gore, jer otvoreni stadion i šljaka na Tašu padaju pod milost i nemilost ćudljivih letnjih dana.
I uprkos svemu, postoji nada da se danas, na legendarnom beogradskom okupljalištu sportista i muzičara, ukaže dostojno poštovanje barem jednom našem teniseru, kojem će takva podrška biti izuzetno važna.
Reč je o Janku Tipsareviću, junaku mnogih dragocenih pobeda na putu do titule iz 2010, koji se vraća u reprezentaciju posle dramatične borbe sa zdravstvenim problema. Osmi teniser sveta pre samo četiri godine, sada dolazi da još jednom spasava nacionalni tim, kao 405. na svetskoj listi …
Upravo će Janko otvoriti program u 16 časova, susretom sa Kajlom Edmundom, 67. na ATP listi, ali sa potencijalom za mnogo više. Po završetku njihovog duela – da podsetimo da se igra po grend slem pravilima, na tri dobijena seta – na teren će 81. reket sveta Dušan Lajović i 240. Džejms Vord.
Pred nama je meč „visokog rizika”, ne zbog sukoba navijača koji su ostali bez velikog derbija Đoković – Mari, nego zbog tereta koji je dodeljen rekonvalescentu Tipsareviću. Gotovo neverovatno zvuči podatak da je Janko predviđen za saigrača Nenadu Zimonjiću drugog dana, a da ga u nedelju čeka i treć meč, možda opet u pet setova..
Šta god značila koncepcija Dejvis kup tima, naš dubl odavno nema jasan profil. Niti je Zimonjić dobio stalnog saigrača, niti je na vidiku neki novi srpski par za naredna takmičenja.
U našoj ekipi su još 138. sa ATP liste Filip Krajinović i junior Momir Kecmanović, od koga se ne očekuje ulazak. Ako ne dođe do izmena, sutra bi Tipsarević i Zimonjić igrali protiv Dominika Inglota i Džejmija Marija, a u nedelju: Tipsarević – Vord i Lajović – Edmund.​
Endi Mari u Beogradu kao navijač
Endi Mari je posle osvajanja Vimbldona odlagao konačnu odluku, ali je uprkos dolasku u Beograd odustao od igranja za reprezentaciju, zbog kratkog vremena za prilagođavanje na drugu podlogu.
– Endi je imao veliku želju da bude uz ekipu, srećni smo što će biti sa nama u Beogradu – rekao je selektor britanskog tima Lion Smit. –Biće nam od velike pomoći. – U istom smo položaju jer Mari i Đoković ne igraju. Možda smo na papiru izjednačeni, ali domaći tim ima prednost zbog izbora podloge i publike. Tipsarević je veoma dobar igrač. Poslednjih godinu dana imao je povrede, ali se vratio. Gledao sam ga Rolan Garosu protiv Miloša Raonića. Trebalo je da osvoji treći set. Mislim da je pravi takmičarski igrač, biće veoma teško protiv njega.

Odbojkaši Srbije preko Poljske u polufinale
KRAKOV – Odbojkaška reprezentacija Srbije na startu završnog turnira Svetske lige savladala je aktuelne svetske šampione Poljake 3:1 (25:23, 25:20, 18:25, 25:18) i automatski izborila plasman u polufinale.
Poljska je juče savladala Francuze 3:2, pa je trijumf Srbije bio dovoljan za jedno od prva dva mesta, bez obzira na ishod sutrašnjeg meča protiv Francuza, koji brane trofej u ovom takmičenju, prenosi Tanjug.

U reprezentaciju se ne ulazi preko menadžera
Selektor košarkaške reprezentacije Srbije Aleksandar Đorđević se oglasio saopštenjem, obrazlažući zašto Boban Marjanović nije ovog leta među reprezentativcima. U jednom delu saopštenja nedvosmisleno uzvraća udarac Marjanovićevom menadžeru Miodragu Ražnatoviću koji ga je „peckao” na Tviteru i u pojedinim medijima. Saopštenje prenosimo u celini:
„Posle dugog razmišljanja, odlučio sam da se obratim javnosti putem ovog saopštenja. Nadam se da vas neću zamarati ni stoti deo od onoga koliko se poslednjih dana sportska javnost zamara bespotrebnim polemikama, kojima nije mesto u štampi nego na klupicama u školskim dvorištima. Ali, da počnem…
Osnovni zadatak selektora seniorske košarkaške reprezentacije Srbije je da izabere najbolje igrače i najprimernije osobe, koje imaju kvalitet i potrebnu formu za predstojeće takmičenje (koje god to bilo), a koji ujedno žele da se stave na raspolaganje timu i da bezrezervno prihvate odluke o sastavu tima.
U košarci, od početnog spiska od 24 igrača, spisak se prvo smanji na 16 košarkaša koji započinju pripreme i bore se za ulazak u tim od 12.
Mnogo puta, u stvari skoro uvek, 12 izabranih nisu skup NAJBOLjIH, nego skup 12 koji NAJBOLjE IGRAJU ZAJEDNO.
Kao selektor, već DVE godine želim da igrač Marjanović igra za reprezentaciju i pokušavam da ga uključim u rad sa Ekipom i svaki put ne mogu da ostvarim tu svoju nameru i veliku želju.
Posle osvojenog srebra na SP 2014, logično je bilo da igrače Krstića (oprostio se od reprezentacije) i Katića (igrao u istom klubu i dobio prednost u odnosu na Marjanovića), zamenimo Bobanom i napravimo jednu plansku, prirodnu smenu generacija na toj poziciji, potrebnu za kontinuitet rezultata.
Da se konačno razumemo – Marjanović je MOJ i samo MOJ izbor, jer do mog angažovanja kao selektora on nije bio stalni kandidat/reprezentativac već povremeni, igrajući vrlo promenljivo za svoje klubove dugi niz godina.
Do danas je bio član seniorske reprezentacije na samo jednom velikom takmičenju, 2011. na EP u Litvaniji kada je Srbija zauzela 8. mesto (ukupno 25 nastupa uključujući i pripremne mečeve), sa malom minutažom i ulogom u timu kod selektora Ivkovića, koji je za velika takmičenja od 2008. do 2013. na toj poziciji birao druge igrače.
Marjanović je odličan momak i igrač koji je poslednju sezonu u Crvenoj zvezdi odigrao jako dobro i čije su karakteristike, kako ljudske tako i igračke, nama potrebne, a između ostalog su i nedostajale na prošlom EP 2015, gde je itekako mogao da pokaže svoj kvalitet i pomogne Ekipi i saigračima u ostvarenju još boljeg rezultata.
Nažalost, njega nije bilo.
Svi znamo da je započeo pripreme, trenirao punom snagom bez ikakve povrede 10 dana, a onda posle vrlo čudne odluke, otputovao u Ameriku gde su mu dijagnostikovali samo i jedino karakterističnu bolest svih sportista –„mogućnost da se povredi”.
Za sve igrače, trenere, medicinske i košarkaške radnike, a verujem i navijače, bilo je to poražavajuće saznanje jer vređa ljudsku inteligenciju, etiku sporta i takmičenja, a nas je kao Ekipu direktno oslabilo. Naše razočaranje je bilo nemerljivo jer smo ostali bez ikakve mogućnosti da se branimo i odbranimo od toga da nam drugi kroje kapu, mantil pa čak i borbeno odelo.
Ove godine, Marjanović je prihvatio moj poziv i u direktnom razgovoru 20-ak dana pre početka priprema i sedam dana pre objavljivanja spiska od 16, uverio me je da je spreman, voljan, motivisan i željan da počne pripreme i izbori se za mesto u timu. Istakao je da ima, kao uostalom i svi igrači, želju da igra i ide na Olimpijske igre. Međutim, sve je to ostalo samo na praznim rečima jer je, defakto, otkazao učešće SAMO DAN pre okupljanja tima i prvog treninga.
Obaveza igrača je da obavesti KSS i trenera o eventualnom otkazu PRE objavljivanja spiska od 16 imena (nešto slično se desilo 2014. sa igračem Veličkovićem koji je takođe otkazao POSLE objavljivanja spiska od 16).
Telefonom obrazlažući svoj otkaz, veče pre okupljanja, strahom od povrede i potrebom da potpiše ugovor (na kojem mu čestitam), a da se tek onda stavi na raspolaganaje Ekipi, Marjanović je izneo svoj stav da ne može da dođe ni na ovogodišnje pripreme jer ,kako je rekao, ima veliki strah od povrede.
Kada sportista i reprezentativac ima bilo kakav strah, nemoguće je da izađe na teren i bude neustrašivi takmičar koji želi da pobedi ulažući 100% napora, zajedno sa saigračima. Kada igrač ne želi, ili ne može zbog straha da igra za reprezentaciju, to shvatam – ali ne podržavam i ne volim.
Međutim, moram to da prihvatim. Svaki razlog otkaza je potpuno legitiman. Potrebno je da dođe na pravi način i u pravo vreme, uz maksimalan respekt institucije koja se zove Reprezentacija.
Iskreno se nadam da ga je taj strah prošao i da će, kao što mi je i obećao prilikom tog telefonskog razgovora, konačno prihvatiti poziv 2017. godine i da će pokušati da se izbori za mesto u reprezentaciji za sledeće takmičenje.
Na kraju, da završim i obećavam da više neću reći ni reč o ovoj temi.
Potpuno pogrešnim putem, preko medija se „gura” igrač u Ekipu koja ga je zvala, želela, otvorila mu sva vrata i pružila mogućnost da bude deo Olimpijskog tima Srbije, u Ekipu koju vodi trener koji veruje u igrača.
U tu Ekipu se ulazi samo preko terena, igrom i ponašanjem. Ekipa ne laže, kao što ni teren ne laže. U Ekipu se ne ulazi medijskim saopštenjima, anketama, Tviterom i isforsiranim intervjuima, a pogotovo ne preko menadžera.
Ekipa je, kao što je poznato, uz srebro na Svetskom i četvrto mesto na Evropskom prvenstvu, izborila učešće na Olimpijskim igrama u Riu i nastavlja sa daljim radom. U Ekipi, kao što je svima poznato, imamo od početka priprema 6-7 igrača bez ugovora, koji daju sve od sebe, baš kao i oni sa ugovorom.
Ekipu je napustio igrač Zagorac, svojom odlukom, posle finala sa Portorikom. U Ekipi postoje pravila koja niko ne sme niti može da dovede u pitanje. U Ekipi vlada jedinstvo u svakom stavu i odluci. U Ekipi se mesto zaslužuje. Ekipa ne poklanja ništa i ne traži poklone. Mi smo TA ekipa!”

Partizan remizirao sa Zaglebjem
Fudbaleri Partizana remizirali su večeras na svom terenu protiv Zaglebja 0:0 u prvoj utakmici drugog kola kvalifikacija za Ligu Evrope.
Crno-beli su stvorili pregršt šansi, pogodili dve prečke preko Bogosavca i Đurđića, ali nisu uspeli da iskoriste bar jednu kako bi u Poljsku otišsli sa vođstvom.
Blistao je golman Zaglebja Polača, dok su gosti od 55. minuta igrali sa igračem manje posle crvenog kartona Papadopulosa.
Revanš u poljskom Lubinu igra se narednog četvrtka, prenosi Tanjug.
Poraz Čukaričkog od Videotona
FELCUT – Fudbaleri Čukaričkog poraženi su u Mađarskoj od Videotona sa 2:0 (0:0) u prvoj utakmici drugog kola kvalifikacija za Ligu Evrope.
Videoton je slavio golovima Bodija u 58. i Suljića u 90. minutu, posle dve velike greške odbrane Čukaričkog.
Revanš na Banovom brdu igra se za tačno sedam dana, rpenosi Tanjug.
Paločević u finišu za trijumf Vojvodine
NOVI SAD – Fudbaleri Vojvodine pobedili su večeras u Novom Sadu ekipu Konahs Kej sa 1:0 (0:0) u prvoj utakmici drugog kola kvalifikacija za Ligu Evrope.
Trijumf Vojvodini doneo je Marko Paločević golom u 86. minutu.
Ekipa Nenada Lalatovića mogla je da obezbedi veću prednost iz prvog meča, ali su se isromašivali napadači Novosađana, pre svih Nikola Trujić u čak četiri navrata.
Revanš u Velsu je na programu za tačno sedam dana, rpenosi Tanjug.

Veliki napredak Srbije na 47. mesto FIFA liste
CIRIH – Fudbalska reprezentacija Srbije napravila je veliki skok od sedam mesta na najnovijoj rang listi FIFA i sada je 47. na svetu.
Srbija je u odnosu na prošli mesec zadržala 576 bodova i nalazi se ispred Južne Koreje, Norveške i Škotske, a iza Venecuele, Tunisa i Danske.
Među pet najboljih selekcija nije bilo promena, Argentina je i dalje prva sa 1.585 bodova, a potom slede Belgija (1.401), Kolumbija (1.331), Nemačka (1.319), Čile (1.316), dok se Portugalija (1.266) posle osvajanja Evropskog prvenstva probila na šestu poziciju, ispred vicešampiona Starog kontinenta Francuske (1.189), koja je napredovala za 10 mesta.
Top10 zatvaraju Španija, Brazil i Italija, dok je iza njih Vels sa skokom od čak 15 pozicija posle polufinala na EURO.
Od ostalih rivala Srbije u kvalifikacijama za Svetsko prvenstvo, za dva mesta bolji plasman ima Republika Irska i sada je 31, Gruzija je napredovala za 19. pozicija posle trijumfa nad Španijom na 118, dok je Moldavija 166. selekcija sveta.
Naredna rang lista FIFA biće objavljena 11. avgusta. (Tanjug)

Lubenica snižava pritisak
Lubenica, osvežavajuće povrće koje zbog visokog sadržaja šećera često poistovećujemo sa voćem, veoma je zdrava, posebno za rad bubrega. Još su faraoni drevnog Egipta uživali u njenom slatkom ukusu, a kroz vekove uzgajanje lubenice proširilo se na skoro čitavu planetu.
Lubenica u proseku sadrži oko šest odsto šećera i čak 92 odsto vode. Od hranjivih materija sadrži vitamin Ce, nešto manje vitamina A i kompleksa Be vitamina, kao i minerale: kalcijum, magnezijum, kalijum, fosfor i gvožđe. Sočni crveni deo ploda je najslađi i najukusniji, dok se obodni deo – kora, roze ili bele boje, obično baca.
Interesantno je, na primer, da se u kineskoj kuhinji ni kora ne baca, već se upotrebljava kao i svako drugo povrće u receptima tipa „prži-mešaj” uz maslinovo ulje, beli luk, ljute papričice, mladi luk, šećer i rum.

U Japanu su pre nekoliko godina počeli sa uzgajanjem „kockastih” lubenica, što im je pošlo za rukom postavljanjem običnih sorti lubenica, dok su manjeg prečnika, u providne staklene ili akrilne kocke

Proučavanjem je utvrđeno prisustvo amino-kiseline citrulina u lubenicama, odakle se obično ova amino-kiselina i sintetiše. Ona stimuliše širenje krvnih sudova, baš kao i neki lekovi poput vijagre, pa se lubenica uslovno može kategorisati i kao afrodizijak. Naravno, lubenica pre svega osvežava na ovim letnjim temperaturama, a da bi se postigao onaj „drugi” efekat, potrebno je pojesti i više od kilograma slatkog ploda.
Crvenilo ploda je dobar indikator o količini biljnog pigmenta likopena koji je pored paradajza, ovde obilnije prisutan. Takođe lubenica je odličan izvor beta karotena i ima blago diuretičko svojstvo. Redovno konzumiranje lubenica ima ulogu u snižavanju visokog krvnog pritiska.
Postoji više od 1.200 vrsta lubenica, koje daju plod veličine od pola kilograma pa sve do onih „rekordnih” plodova od 100 kilograma.
U Japanu su pre nekoliko godina počeli sa uzgajanjem „kockastih” lubenica, što im je pošlo za rukom postavljanjem običnih sorti lubenica, dok su manjeg prečnika, u providne staklene ili akrilne kocke. Najčešće se smatra da je unutrašnjost ovog povrća uvek crvena, ali postoje i sorte koje su narandžaste, žute, pa i potpuno bele boje.

Srušio se mali avion na zapadu Slovenije, četvoro poginulo
LjUBLjANA – Četiri osobe poginule su danas kada se na zapadu Slovenije srušio mali avion "pajper 32" sa šest sedišta, javio je Rojters, pozivajući se na saopštenje slovenačke policije.
„Nema preživelih. Policija istražuje okolnosti nesreće”, rekao je britanskoj agenciji portparol policije Dean Boznik.
Boznik je naveo da je avion, koji je registrovan u SAD, putovao na relaciji Venecija-Lajpcig.
Identitet poginulih još nije utvrđen, dodaje Rojters, prenosi Tanjug.

Od Krita do Stepinca
Srpska pravoslavna crkva mogla bi biti most između Moskovske i Vaseljenske patrijaršije – njen dolazak na Sveti i veliki sabor na Kritu mogao bi ublažiti konfrontaciju između takozvanih jelinskih i slovenskih crkava.
Tako je deo onih koji su pre oko mesec dana pozdravili odluku SPC da učestvuje na Saboru na Kritu shvatio njenu ulogu na zasedanju.
Pokazalo se da su zastupnici ove škole mišljenja precenili značaj SPC u gašenju varnica između dve najuticajnije pravoslavne crkve.
Kad je Sabor završen, one su ostale na istim pozicijama, onim zbog kojih se u medijima govorilo o pravoslavnom nejedinstvu.
Za Vaseljensku patrijaršiju zasedanje je Sveti i veliki sabor, a ne predsaborska konferencija, što je između ostalih tražila i SPC.
Znači, ne pripremna sednica, već Sveti i Veliki Sabor i nikako drugačije. Za Moskovsku patrijaršiju to je jednostavno – sastanak na Kritu.
A posrednik? Nije baš najjasnije šta je srpska crkva dobila kritskim Saborom.
Nije usvojen njen predlog da to bude predsaborska konferencija, a za spor sa Rumunskom patrijaršijom upućena je da ga sama rešava – van zasedanja.
Iz vrha SPC ne očekuju, doduše, ni da će biti na gubitku, da će pokvariti odnose sa Moskovskom patrijaršijom zbog prisustva na Kritu.
Međutim, Sinod ruske crkve tek bi trebalo da da svoju ocenu dokumenata usvojenih na Saboru.
Za sad su samo apelovali, kroz poruku ruskog patrijarha Kirila, da razlike oko priprema za Svepravoslavni sabor ne prerastu u međucrkveni sukob.
Nedugo posle zasedanja „jelinskih crkava“, kako su zlobnici prozvali Sabor na Kritu, petočlana delegacija SPC našla se u Vatikanu.
U rascepu između želje pape Franje da joj omogući preispitivanje uloge Alojzija Stepinca u Drugom svetskom ratu i vatrenog nastojanja Rimokatoličke crkve u Hrvatskoj da ga uvrsti u red svetih.
Jedan od sagovornika srpskim arhijerejima, zagrebački nadbiskup Josip Bozanić bio je kristalno jasan kad je na misi za Dan državnosti rekao da ko ide protiv Stepinca, ide protiv Boga.
I Sveta stolica je bila jasna – cilj pravoslavno-katoličkog, srpsko-hrvatskog dijaloga jeste rasvetljavanje istorijskih činjenica, ali to neće uticati na proces kanonizacije.
Pojedini istoričari, ne samo iz srpskih redova, smatraju upravo suprotno – da istorijske činjenice ne idu u prilog Stepinčevom svetačkom oreolu.
Vatikanski sastanak prošao je u prijateljskoj atmosferi. Pitanje je kako će izgledati oni naredni jer Srbi i Hrvati ne definišu isto šta u vezi sa Stepincem predstavlja uvredu Boga.
Svaki dijalog je dobar, bez sumnje.
Dobro je sastajati se sa sestrinskim crkvama, kao što je dobro razgovarati sa visokim predstavnicima drugih hrišćanskih crkava. Pitanje je samo – da li se i koliko u tom dijalogu čuju i argumenti srpske strane.

Četiri automobila izgorela u Bloku 62 na Novom Beogradu
Četiri automobila su izgorela večeras u Bloku 62 na Novom Beogradu nakon što se prethodno začula eksplozija na parkingu ispred zgrada.
Kako su naveli svedoci, jedan od parkiranih automobila je eksplodirao, a vatra se proširila na susedna tri vozila koja su izgorela, prenose beogradski mediji.
Prema prvim informacijama nema povređenih, preneo je Blic.
„Nekoliko puta se čuo jak prasak, a potom je buknuo plamen. Tri susedna vozila su potpuno izgorela”, kažu očevici. Na terenu je više vatrogasnih vozila, kao i policija, prenosi Tanjug.

Izložba fotografija u čast Novaku Đokoviću
Zamenik gradonačelnika Beograda Andreja Mladenović otvorio je večaras izložbu fotografija „Kako je Novak Đoković osvojio Rolan Garos”, autora Jovana Mirčeskog. Izložbu u Starom dvoru organizovao je Grad Beograd u čast slavnom teniseru i povodom predstojećeg Dejvis kupa i učešća na Olimpijadi 2016.
Mladenović je tom prilikom istakao da je grad počastvovan što je autor izabrao Stari dvor za ovu izložbu kako bismo se svi zajedno podsetili istorijskog uspeha Novaka Đokovića, saopštila je Služba za informisanje Grada Beograda.
„ Fotografije su veoma upečatljive i siguran sam da će postati deo sportske istorije. Možda je potrebno vreme da bismo razumeli značaj i veličinu Novakovog uspeha, koji je osvojio četiri gren-slema zaredom. On je poslednjih godina zasigurno najbolji sportista sveta i stoji rame uz rame sa najvećim asovima”, naglasio je Mladenović.
Novak daje podsticaj i širi pozitivnu energiju, što se na fotografijama može videti, naveo je Mladenović, dodaje se u saopštenju.
Autor Jovan Mirčeski je precizirao da je tri godine čekao na momenat kada će Novak biti na tronu Rolan Garosa, te da se napokon ove godine, kako je rekao, „otvorilo nebo”. Kao jedini fotoreporter iz Srbije on je propratio ovu priču, a od više od tri hiljade fotografija za izložbu je izabrao trideset.
Ideja je da nakon Starog dvora, fotografije budu izložene u centru grada, na otvorenom, kako bi bile još dostupnije javnosti, prenosi Tanjug.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Srpski matematičari osvojili pet medalja na Olimpijadi
HONGKONG – Srpski matematičari osvojili su pet medalja i jednu pohvalu na 57. Međunarodnoj olimpijadi iz matematike održanoj u Hongkongu, saopštila je danas Matematička gimnazija iz Beograda.
Učenici Matematičke gimnazije iz Beograda koji su osvojili medalje su: srebrna medalja - Aleksa Milojević, bronzane medelje - Aleksa Konstantinov, Igor Medvedev, Nikola Sadovek i Ognjen Tošić.
Nikola Pavlović, učenik gimnazije „J.J.Zmaj” iz Novog Sada dobio je pohvalu.
Tim matematičara su vodili Dušan Đukić i Marko Radovanović.
Međunarodna olimpijada iz matematike održava se u Hongkongu od 6. do 16. jula, a učestvovale su ekipe iz stotinjak zemalja, prenosi Tanjug.

Donka Špiček sahranjena u Aleji zaslužnih građana
Donka Špiček, stvaralac za decu, dugogodišnji urednik programa za najmlađe Televizije Beograd, jedan od osnivača „Radosti Evrope” i saradnik DKCB-a, sahranjena je u Aleji zaslužnih građana na Novom groblju.
Komemoraciji u DKCB-u i sahrani, osim najbližih, prijatelja i dugogodišnjih saradnika, prisustvovali su brojni poštovaoci njenog stvaralaštva i „njena” deca – generacije onih koji su rasli uz nju, njene emisije i programe.
Na komemoraciji, koja je otpočela minutom ćutanja i melodijama odjavne špice čuvene dečje emisije „Laku noć, deco” i pesme „Sve što raste htelo bi da raste”, Minja Subota i još nekoliko prijatelja i saradnika podsetili su na njenu posvećenost deci i neumorno zalaganje kako bi najmlađi kvalitetno odrastali.
Prisetili su se kako je i u vremenima najveće krize neumorno nabavljala filmske trake za snimanje novih programa za decu i mlade, kako je svakog 1. septembra deci poklanjala knjige, ali i kako je uvek imala vremena da svakog sasluša i posavetuje.
Opisujući je kao majku, prijatelja, jednu od osoba za koju mislimo da nas nikada neće napustiti, Donkini prijatelji, kolege i saradnici podsetili su i na njeno obećanje dato nedavno preminulom Miloradu Mandiću Mandi da će dati sve od sebe da se renovira pozorište „Boško Buha”.
Oni su istakli da sada njoj obećavaju da će to biti urađeno.
Koliko su Donka, koja je preminula 9. jula, njeno stvaralaštvo i zaostavština bili cenjeni u svetu svedoče i telegrami koji su stigli iz različitih država, od kojih su neki i pročitani.

Pronađena i izvađena eksplozivna naprava kod Ade Međice
Avio-bomba teška oko 50 kilograma, zaostala iz Drugog svetskog rata, koja je preksinoć pronađena u Savi na 11 metara dubine u blizini Ade Međice, oko 14 časova izvađena je i odneta na uništenje. Ovu eksplozivnu napravu u mulju je pronašao profesionalni ronilac dok je pregledao teren.
 
– Roniocu koji ju je uočio naprava je bila sumnjiva i on je to odmah prijavio rečnoj policiji i kapetaniji – ukazala je Nataša Francisti, član Upravnog odbora Udruženja ljubitelja Save i Dunava „Ada Međica”.
Ovaj prostor, otkad je stiglo obaveštenje o bombi, sve vreme je obezbeđivala policija. Kako se ne bi dogodilo nešto nepredviđeno, došla je i ekipa Uprave za civilnu zaštitu Sektora za vanredne situacije.
Francisti je napomenula da su nepotrebno iznošeni navodi da je na samoj Adi Međici podmetnuta bomba jer osim što nije podmetnuta, deo u kome je pronađena nema nikakve veze sa samom Adom Međicom, odnosno ona se nalazila na oko 25 do 30 metara od obale. Kako je ukazala, i pored zabune, sugrađani su i juče normalno boravili na ovoj adi, kao i ostalih dana.
Francisti je dodala i da ovo što se desilo neće ometati održavanje Prvog međunarodnog beogradskog plivačkog maratona „Ada Međica” zakazanog za 17. jul.
Maleno ostrvo bez struje
Ada Međica je omaleno ostrvo i jedan od prirodnih dragulja prestonice smešten između Ade Ciganlije i novobeogradskog Bloka 44. Na ostrvu postoji sojeničarsko naselje, ali je biodiverzitet na njemu očuvan.
Na špicu ostrva je očuvana autohtona hrastova šuma stara gotovo 80 godina. Adu Međicu naseljavaju i brojne ptice kao što su senice, detlići, eje, kreje, fazani, gugutke, čaplje, divlje patke...
Ovo prestoničko ostrvo je zanimljivo i po tome što na njemu nema struje, pa većina onih koji borave na njemu koristi solarnu energiju za napajanje uređaja.
Posle maratona riblja čorba
Prvi međunarodni beogradski plivački maraton „Ada Međica” biće održan prekosutra u 11 časova.
Takmičenje će se održati na Savi, kružno oko Ade Međice, u dužini od oko tri kilometra, u mešovitoj muškoj i ženskoj konkurenciji.
Istoga dana biće proslavljen i 54. rođendan Udruženja ljubitelja Save i Dunava.
Uz igru, pesmu i zabavu gosti će moći da uživaju i u ribljoj čorbi, kao u veštinama članova „Svibora” koji neguju vitešku tradiciju.

Izvršitelji meka srca
Vranje – Sudski izvršitelji Nataša Mihajlović iz Vranja i Predrag Kocić iz Leskovca platili su Udruženju obolelih od multiple skleroze u Vranju dugovanja za električnu energiju, umesto da im popišu stvari. Na takav humani potez su se odlučili kada su shvatili u koliko teškom materijalnom položaju se nalazi ovo udruženje sa 71 članom sa područja Pčinjskog okruga. Time su na najbolji način opovrgli stereotipnu sliku o izvršiteljima kao lošim ljudima. To za „Politiku“ potvrđuje i Gordana Stojanović, sekretar Udruženja obolelih od multiple skleroze u Vranju.
– Nisu svi izvršitelji loši ljudi. Ja sam im objasnila u kakvoj situaciji se nalazi udruženje. Kada su videli čime raspolažemo, rekli su – pa vi imate samo kompjutere, stolove i stolice, šta da plenimo. Onda su se dogovorili i platili dug i tako nas spasili isključenja struje. Dug je bio 51.000 dinara, ali za nas je to mnogo. Mi ne trošimo puno, mesečni račun je oko 1.500 dinara, ali je dug narastao zbog kamata – objašnjava naša sagovornica.
Udruženje je osnovano novembra 1999. godine i ima veliku ulogu u socijalizaciji obolelih od ove teške bolesti i podizanju kvaliteta njihovog života. Ima psiho-socijalno savetovalište, radno-okupacione radionice i brojne druge sadržaje, kao što su izleti, animacije za uključivanje u razne aktivnosti, podrška u suočavanju sa dijagnozom.
Nažalost, radi u teškim finansijskim uslovima i nema mnogo pomoći sa strane, osim što grad Vranje plaća zakup prostorija. – Koristimo osamdeset kvadrata prostorija koje pripadaju SPS-u, a mesečna kirija iznosi 24.000 dinara.
Čim nam grad iz budžeta prenese pare, mi ih prebacimo na račun SPS-a. Tu je i Društvo za cerebralnu i dečju paralizu, ali računi stižu na naše udruženje, pošto smo mi prvi stanari. Samo račun za grejanje mesečno iznosi 9.200 dinara. Nismo plaćali tri godine i računi su ogromni.
Prošle godine isključili su nam struju za dug od 17.000 dinara i tako nam zaustavili planirane aktivnosti. Isključiše nas, bez obzira što smo invalidska organizacija.
Grad nam je dao dvanaest hiljada, mi smo se nekako snašli za pet, pa smo izmirili taj dug i struja nam je ponovo uključena. Imamo i svoju slavu, Malu Gospojinu, 21. septembra, i nekada smo slavili, a poslednjih godina nemamo para ni za skromnu proslavu, opisuje nezavidan položaj Gordana Stojanović.
Dodaje da je udruženje preko projekta obezbedilo sredstva od Ministarstva za rad, zapošljavanje i socijalnu politiku za sređivanje prostorija, tako da je stvoren prijatan kutak za boravak članova. Zahvaljujući norveškoj ambasadi, nabavljeno je kombi vozilo, delom je pomogao i grad, ali je ono, posle pređenih 80.000 kilometara, često u kvaru, a nemaju novac za veliki servis.
Kombi koriste za prevoz do lekara, za dolazak članova na radionice, povremeno odu u posetu nekom od petnaest ovakvih udruženja širom Srbije, posećuju i pobratime u Makedoniji, a gorivo najčešće plaćaju sami članovi. Naša sagovornica jada se da nemaju para da ugoste pobratime iz Makedonije kod kojih nailaze na veliko gostoprimstvo.
Na kraju kaže da je ostao još jedan račun za struju od 12.000 dinara, ali da je Nataša Mihajlović obećala da će i on biti regulisan.
– Imaju dva-tri kompjutera, štampač, stolove i stolice. Čak i da smo im zaplenili sve te stvari, namirili bismo samo deo duga. Videli smo da su u teškoj finansijskoj situaciji. Grad im plaća kiriju, nešto novca obezbede preko projekata, ali to nije dovoljno za normalnu aktivnost. U komšiluku imam obolelog od multiple skleroze i znam u kakvom je položaju. Ovakva udruženja imaju veliku ulogu u poboljšanju kvaliteta njihovog života. Zbog svega toga smo koleginica Nataša i ja odlučili da platimo dug – kaže za „Politiku“ Predrag Kocić.
Na naše pitanje da li zna za još neki takav slučaj, odgovara da je jedan izvršitelj u Beogradu pre dve-tri godine platio dug jedne siromašne porodice.

Posle primopredaje usledila prva akcija gradonačelnika
Niš – Tri dana posle izbora na sednici Skupštine grada novi gradonačelnik Niša Darko Bulatović i formalno je preuzeo dužnost od svog prethodnika prof. dr Zorana Perišića.
Zahvalio mu je, uz ocenu da je dobro vodio Niš i mnogo toga učinio za grad i građane, a dr Perišić je poželeo nasledniku i njegovim saradnicima uspeha u radu.
Najzanimljiviji detalj na ovoj primopredaji dužnosti, posle dosta neočekivane postizborne odluke organa i vrha SNS-a da Zoran Perišić ne bude na čelu Niša i u narednom četvorogodišnjem mandatu, iako je predvodio naprednjake na aprilskim izborima i bio šef niškog izbornog štaba ove stranke, svakako je bila njegova izjava da je „vojnik partije, pa je odluku ko će biti novi gradonačelnik, kao i sve druge prihvatio sa osmehom”.
Pritom je izneo tvrdnje da o tome ko će biti na čelu grada u Nišu niko nije pitan i da je odluka ko će biti novi gradonačelnik Niša doneta u Beogradu, tj. da je o tome odlučivao vrh SNS-a.
O ovom pitanju konačnu odluku doneo je Izvršni odbor naše stranke. Po Statutu i programu Srpske napredne stranke, o ovakvim pitanjima odlučuje samo izvršni odbor, rekao je prof. dr Zoran Perišić.
Preuzimajući dužnost, novi gradonačelnik Darko Bulatović je rekao:
„Od velike je važnosti što će Niš u dva mandata voditi Srpska napredna stranka, koja je od građana dobila najveću podršku a ja ću učiniti sve što je u mojoj moći da se nijedan Nišlija ne postidi zbog onog što budem radio. Sa svojim timom saradnika želim da doprinesem da građani Niša budu zadovoljniji i srećniji i da u okviru lokalne samouprave ostvaruju sva svoja prava, i da samim tim žive mnogo bolje”. Bulatović je najavio reorganizaciju rada Gradske uprave i svih drugih službi.
Odmah posle primopredaje, novi gradonačelnik je obavio prvi zadatak. Ističući da „Parking servis” mesečno sa niških ulica odnosi i više od 900 automobila, Bulatović je posle sastanka sa rukovodstvom preduzeća rekao da se „više ne sme ponavljati praksa da se građaninu koji automobilom zastane, na primer, pored apoteke gde nema parkinga, kako bi preuzeo ili kupio lekove i za to platio 200 do 300 dinara, odnosi vozilo i za to posle plaća 10.000–12.000 dinara”.
Bulatović: Zastupam Lombrozovu teoriju
Gostujući na jednoj niškoj lokalnoj televiziji, Darko Bulatović je rekao je da nije očekivao da će biti izabran za gradonačelnika:
„Ako dozvolite da tako mislite, onda nećete biti srećni… Nije na vama da vi planirate, ima neko ko o tome misli i ko bolje vidi”.
Govoreći o izboru gradskog veća i drugih saradnika, rekao je: „Moja je uloga da napravim tim. Zastupnik sam Lombrozove teorije strukture ličnosti na osnovu fizičkog izgleda i uzimam neke parametre koji bi mi se uklopili. Prvi je vizuelni, to sam poneo iz vojske kao oficir. Uvek se oslanjam na mlade ljude, na obavezno fakultetski i visokoobrazovane, na njihovu organizaciju rada jer kada pratite čoveka kako obavlja redovne poslove, koliko vremena troši, gde drži stvari po stolu, koliko efikasno završava određene procese, mnogo toga možete da primetite…”
Novi gradonačelnik je posebno naglasio:
„Stalno čujemo i slušamo ružne priče jedni o drugima. To je najlakše. Najteže je reći lepu reč, pohvaliti se, izviniti ili oprostiti nekome…Najteže je moliti se Bogu i ljudi to ne rade jer je teško. A sve što je teško je ispravno”.

Globa gasi užički Ekološki klub
Užice – Kad članovi užičkog Ekološkog kluba, uglavnom penzioneri, krenu na kakvo svoje putovanje i druženje – a putuju često – to je provod koji im životne brige začas odagna: katkad već pred autobusom kolo zaigraju, a čim se krene počne pesma, lepo raspoloženje, vade se gibanice i kiflice za posluženje. Proputovali su tako celu Srbiju, boravili i u nekoliko država. Uvek za male pare, po najnižim cenama jer se bira jeftin prevoz i smeštaj. Hvale Užičani ovu pokretljivost i entuzijazam svojih starijih sugrađana.
Ali, izgleda, dolazi kraj ovoj višegodišnjoj navici. I to zbog jedne kazne. – Pred sudom za prekršaje izrečena je zbog jednog putovanja novčana kazna Ekološkom klubu, koja je, u stvari, smrtna presuda našoj organizaciji. Ne preterujem kad to kažem, upravni odbor kluba razmatra odluku da klub briše iz evidencije, jer nemamo para da tu kaznu platimo – žalio se ovih dana predsednik upravnog odbora Ekološkog kluba Zlatan Parlić pred okupljenim članstvom.
A reč je o prekršajnoj kazni od 50.000 dinara. No i ona je ovim entuzijastima teret, jer su sve uvek plaćali iz svog džepa. Klub se izdržava članarinom od 400 dinara po članu godišnje, s tim što sada, kaže Parlić, ima 20.000 dinara na računu: – Mi uz ova putovanja, koja sami finansiramo, imamo i niz ekoloških aktivnosti tokom godine. Čistili smo i uređivali užički Stari grad, klisuru Đetinje, jezero Kokin Brod, pošumili u jednom danu zajedno sa studentima 4.000 sadnica na Jelovoj gori... Kod nas je učlanjeno oko 400 uglavnom starijih, a u našim aktivnostima učestvovalo je ukupno 5.000 i starih i mladih. Trudimo se da ih okupljamo i podstičemo na akciju i druženja. Ali za sve te aktivnosti Ekološki klub ni dinara ne dobija od grada, iako se daje mnogim organizacijama i udruženjima.
Što se tiče putovanja, Parlić pominje da su išli svuda, iz ekoloških pobuda: da vide berbu kukuruza u Senti, moderni kolektor za prečišćavanje u Ljutomeru, da utvrde kako u razvijenim zemljama brinu o životnoj sredini, pa i da se odmore negde kraj mora. Tako su pet dana boravili u Švajcarskoj i Italiji za svega 150 evra po osobi, a trodnevni boravak u Herceg Novom na „Danima mimoze“ s posetom Ostrogu, Trebinju, Skadru stajao ih je (smeštaj i prevoz) po 50 evra. Upravo to putovanje, februara ove godine, donelo im je pomenutu prekršajnu kaznu.
– Sedmicu pre polaska na taj put, poštujući Zakon o turizmu, predali smo prijavu sa svim podacima o boravku i putnicima, ukupno 10 priloga. Plaćanje je bilo gotovinom, kako uvek činimo. Niko iz turističke inspekcije tada nije reagovao, niti ukazao da nešto nije u redu. Ali, po povratku pozvao me je republički turistički inspektor Ljubiša Bošnjaković i tražio da mu donesem svu dokumentaciju na kontrolu. Napisao je potom zapisnik na više strana, koji je, pogledajte, teško čitljiv. Posle dva meseca od sudije za prekršaje dobijamo da je inspekcija protiv kluba i mene podnela prijavu zato što u programu putovanja nismo naveli način i dinamiku plaćanja. Kao da smo mi profesionalna turistička agencija, a nemamo ni priznanice, ni kancelariju, niti mogućnost plaćanja u ratama, na čekove i slično – objašnjava Parlić.
Ipak, Prekršajni sud u Užicu je krajem juna izrekao osuđujuću presudu Ekološkom klubu, kaznivši ga sa 50.000, i Zlatanu Parliću kao odgovornom licu kaznu od 5.000 dinara. Piše da su napravili prekršaj, jer zakon propisuje da je organizacija uz prijavu svakog putovanja turističkoj inspekciji u obavezi da dostavi program putovanja u kome je, pored ostalog, način i dinamika njegovog plaćanja.
Kako sada da kaznu platimo, pitali su se pojedini članovi Ekološkog kluba okupljeni na sastanku tim povodom zakazanim. – Ne znam šta im to znači, zašto nas stare ljude, entuzijaste kažnjavaju. Pa nama su ova jeftina putovanja životno važna, kako bismo drukčije celu zemlju videli i u inostranstvu boravili. Ovaj klub nam je druga kuća, svi smo kao jedna porodica, a sad hoće da nas ugase. Mi nismo putovali kao klub već kao građani, svojim privatnim novcem – kaže Nadežda Đenić.
Ako se ukine Ekološki klub, biće to veliki gubitak za Užičane, ne samo za starije nego i mlađe. Ako grad makar malo misli o penzionerima treba da vodi računa i o ovom našem druženju – dodaje Margita Sofijanić. Po rečima Mire Stojić, izgleda da klub nije poželjan jer ukazuje na ekološke probleme, dok se Radojica Damnjanović pita kome je naneta šteta ovim putovanjem i zar treba kažnjavati obične i skromne ljude kod toliko prečih za kazne.
A nameru da čujemo šta na sve ovo kaže turistički inspektor Ljubiša Bošnjaković, čijoj prijavi je, kako stoji u obrazloženju presude, sud za prekršaje poklonio punu veru, nismo uspeli da ostvarimo. Samo nam je kratko objasnio da nije ovlašćen za davanje izjava medijima.

Leskovac poklonio Somboru sliku Svetog Simeona na kamenu
Leskovac – Grad Leskovac, Dom kulture Vučje i slikar Bratislav Anđelković, poznat kao Bata iz Vučja, poklonili su somborskom Kazneno-popravnom zavodu sliku Svetog Simeona na kamenoj ploči veličine 228x70 centimetara, debljine sedam santimetara.
Pored ove slike, gosti iz Sombora su iz Vučja poneli i Batine radove koji će biti izloženi 20. avgusta u Narodnom muzeju u Somboru i u fontani ispred muzeja.
Somborci će videti šezdeset dela sa likom počivšeg patrijarha Pavla na kamenu, potom, likove loze Nemanjića i dela iz ciklusa „Kamen drevnog snevača”, kao i 48 minijatura i petnaest slika koje će biti izložene u fontani ispred muzeja.
Slika Svetog Simeona će po završetku izložbe biti preneta u Kazneno-popravni zavod, čije će vlasništvo biti. – Već tri godine zaredom učestvujem na likovnoj koloniji koja se pod nazivom „Elan” održava u Kazneno-popravnom zavodu u Somboru.
Ove godine pozvali su me da učestvujem sa izložbom, i to je bio povod da grad Leskovac, Dom kulture u Vučju i ja poklonimo toj ustanovi sliku Svetog Simeona – kaže ovaj umetnik za „Politiku”.

Zapalio se automobil u centru Prokuplja
Prokuplje – Putnički automobil „pežo 206” potpuno je izgoreo nakon što se u centru Prokuplja zapalio iz čista mira tokom vožnje.
Vlasnik automobila Ivan M. iz Prokuplja kaže da je u toku vožnje prvo osetio da je auto počeo da „secka”, a ubrzo i dim a već nekoliko trenutaka nakon toga izbio je plamen iz motora.
Nezgoda se dogodila u samom centru grada, oko 13 časova, na nekoliko metara od zgrade suda, opštine, policije i stotinak metara od zgrade vatrogasaca.
– Sve se dogodilo brzo i gotovo iz čista mira. Nisam dugo vozio, ne može se reći da je motor bio pregrejan, jer sam automobil upalio samo nekoliko minuta pre toga. Osetio sam prvo blago cimanje, dim a odmah zatim je izbila vatra. Uspeo sam da se zaustavim i izađem iz automobila, kome je motor potpuno izgoreo – kaže vlasnik „pežoa”, naglasivši da ga je redovno servisirao, da ima uredan atest za plin i da ne može da pretpostavi šta bio mogao biti uzrok paljenja automobila, čiji je vlasnik, kako kaže, oko pet godina. I pored činjenice da je u automobil instaliran plin i da je možda postojala opasnost eksplozije, veliki broj građana se okupio i posmatrao ovaj nesvakidašnji događaj. Intervenisala je i vatrogasna služba Sektora za vanredne situacije, koja je ugasila požar.
Još uvek se ne zna šta je uzrok paljenja automobila, ali se pretpostavlja da je u pitanju neispravna plinska ili instalacija za gorivo, s obzirom da je požar buknuo ispod haube motora u prednjem delu.

Blago „Medijane” dobilo krov
Niš – Niš ima izuzetnu istoriju, a da ta istorija ne bi ostala pod zemljom ili peskom poslednjih godina mnogo toga je učinjeno da bude dostupna javnosti i posetiocima.
Na jednom od najvećih, ali svakako i najlepših i najvrednijih u svakom smislu, na Arheološkom nalazištu „Medijana” na lokaciji između Niša i Niške Banje, posle mnogo godina ponovo su otvorene kapije.
Nakon velikih građevinskih radova na izgradnji krovne konstrukcije kojom su značajne vrednosti na ovom lokalitetu pokrivene i zaštićene od oštećenja i vremenskih neprilika, koji su prvobitno planirani da budu završeni još 2013. godine, kada je u Nišu održana centralna svečanost obeležavanja 17 vekova od donošenja Milanskog edikta, ovih dana konačno su Nišlije i svi gosti grada dobili priliku da vide prelepe mozaike i ostali sadržaj na oko 1.000 kvadratnih metara.
Elena Vasić Petrović, direktorka Zavoda za zaštitu spomenika kulture u Nišu, rekla je:
– Otkriveni su svi mozaici u Vili se peristilom, što je bio i najveći razlog svih radova i poslova na lokalitetu od konzervacije na arhitekturi, preko mozaika do izgradnje zaštitne krovne konstrukcije i malog vizitorskog centra na ulazu u Medijanu. Na ovoj zaštitnoj konstrukciji preostalo je da se završi ulazni deo, posle čega će biti realizovan i projekat završne prezentacije zahvaljujući kojem će posetioci, domaći i strani turisti biti usmereni za sve najbitnije što treba videti i saznati.
Prema njenim rečima, prezentacija mozaika na „Medijani” nije okončana i da bi bila zaokružena nedostaje još jedan značajan deo:
Između Vile sa peristilom i termi na Medijani otkriven je još jedan veliki i vredan mozaik. Fragmenti tog, ali i mozaika u samim termama otkriveni su pre nekoliko decenija, posle čega su konzervirani i ponovo nisu otvarani. Tek predstoje radovi na njima, objasnila je direktorka niškog zavoda.
Za sada je sasvim sigurno da će tokom letnjih meseci i do sredine jeseni, rekao je Slaviša Popović, direktor Narodnog muzeja u Nišu, moći da se vidi veliko arheološko bogatstvo „Medijane”. Sa stručnjacima Arheološkog instituta u Beogradu posle toga, kaže Popović, treba da se da konačna reč kako će mozaici i sve drugo biti zaštićeno tokom zimskog perioda.
Uroš Parlić, direktor Turističke organizacije Niš, istakao je „da je dostupnost Medijane jedna od najvećih šansi za bolju i veću turističku ponudu Niša i Srbije i, posebno, stvaranje pravih mogućnosti za organizovanje turističkih i tematskih grupnih poseta ovom lokalitetu za koji postoji veoma veliko interesovanje u inostranstvu”.
Medijana je prvi arheološki lokalitet u Srbiji na kome će biti moguće prikazati sve mozaike stare blizu dva milenijuma, rekao je Nemanja Smičiklas, konzervator i restaurator, savetnik u Republičkom zavodu za zaštitu spomenika kulture. Zbog antičkih mozaika u rezidenciji rimskog imperatora i cara Konstantina Velikog očekuje da će biti ne samo jedinstveno, već i najizazovnije mesto u Srbiji za strane turiste.

Proza Zorana Ćirića u Češkoj
Izdavačka kuća „Runa” iz Praga objavila je izbor iz priča Zorana Ćirića „Tajna nestalih rendžera”. Sastavljač izbora i prevodilac Jan Doležal objasnio je zašto se još jednom odlučio za prozu niškog pisca: „Pripovetke Zorana Ćirića predstavljaju, po mom mišljenju, jedan od vrhova južnoslovenskih književnosti kraja 20. i početka 21. veka.
Vrlo su duhovite, napete, cinične i lirske u isti mah, žestoke i melanholične. Upravo ova šarena lepeza raspoloženja, vešto poigravanje sa žanrovskim modelima proze, kao i sinteza rokenrol estetike i tradicionalne, prividno stihijske, a u suštini vrlo promišljene naracije stvaraju posve samosvojni stil, po kojem se Ćirić prepoznaje.
I još jedna bitna odlika krasi odabrane Ćirićeve pripovetke: ne boluju od viška reči, sve je u njima na svom mestu.”
Doležal je priče birao po mestu zbivanja – „nišvilskoj sredini”, zbog toga što, kako je rekao, Nišvil predstavlja zaštitni znak Ćirićeve proze. „Međutim, iako sve priče imaju nezanemariv i simpatičan lokalni šmek, dovoljno su univerzalne da bi se njihove radnje mogle odigravati u Ostravi, Lavovu ili Drezdenu.
I u Češkoj je početkom devedesetih, `buknulo preduzetništvo`, bujalo je podzemlje i korupcija, klubove i diskoteke su preplavile razne vrste droge i nove muzike, tako da ne sumnjam da će češki čitaoci moći lako da prihvate nišvilske (anti)junake”, dodaje Jan Doležal.
Kad je pre četiri godine „Runa” objavila Ćirićevo najpoznatije prozno ostvarenje, roman „Hobo”, usledile su vrlo pozitivne kritike. Književnica Jana Semelkova roman je okarakterisala kao „pravi triler sa svim neophodnim sastojcima poput droge, seksa, kocke, sumnjivih dilova, sirovosti i konspiracije, koji strogo odgovara mafijaškoj književnosti, kakvu poznajemo od američkih i italijanskih autora”.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Budimo realni, zahtevajmo nemoguće
Pula – Dođe čoveku u životu ta potreba da za sobom ostavi neku vrstu moralnog testamenta, kaže hrvatski sociolog, filozof, scenarista, reditelj i producent Nenad Puhovski, između ostalog i vrsni dokumentarista i autor uzbudljivog dugometražnog dokumentarnog filma „Generacija '68”.
 Puhovski je zapravo ovo odgovorio na konstataciju da mi se, onako duboko dirnutom filmom, učinilo kao da se oprašta – ne od života, naravno, daleko bilo, već definitivno od proživljene mladosti i svojih zabluda. Zabluda generacije koja se rukovodila onim „budimo realni, zahtevajmo nemoguće” i zanosila se idejom o revoluciji koja će promeniti svet. Taj neki osećaj koji se u meni stvorio tokom suočavanja sa prošlošću na način kako je to svojim filmom sugerisao Puhovski zajedno sa svojim protagonistima, uticalo je na to da se zajedno sa njima zapitam koji su stvarni dometi promena za koje su se borili šezdesetosmaši i na društvenom i na ličnom planu i da li su ih i koliko učinili verodostojnim generacijama koje su sledile.
 Ideali 1968. su odbačeni kao neostvarivi. Nove generacije stvaraju neke svoje nove ideale koji su možda još iluzorniji. Recimo, ideali pokreta „Okupirajmo...”, koji Puhovski na trenutke komparira sa onim iz svoje mladosti, dovodeći do vrhunca svoj film u trenucima kada se suočava sa svojim ćerkama i posledicama njihovog vaspitavanja. Kada otac Puhovski pita svoje ćerke šta je njima ostalo od njegove 1968. Tamara će reći: „Da je nešto ostalo ne bismo živeli u ovom društvu kapitalizma”, dok će Sena mirno poentirati rečima: „Tekovina tvoje revolucije je taj moj duboki osećaj usamljenosti”...
 O burnoj 1968. godini i studentskim protestima širom sveta koji su se prelili i na Beograd, a u malom obimu i na Zagreb, o ličnom učešću u događajima, o Korčulanskoj letnjoj filozofskoj školi i „Praksisu”, jugoslovenskoj i hrvatskoj levici koja je tražila promene, u Puhanićevom filmu govori čitava plejada aktera. Od Dalibora Martinisa, Slavoja Žižeka, Želimira Žilnika, Nebojše Popova, Marjana Alčevskog, Slobodana Drakulića, Šime Vranića, Ognjena Čaldarevića, Inoslava Beškera, Ivana Kuvačića, Rajka Grlića, do Slavenke Drakulić, Jagode Kaloper, Jasne A. Petrović i Sene i Tamare Puhovski.
 Autor svoje sagovornike ne potpisuje na ekranu. Puhovski kaže da mu je bilo najvažnije da dobije emociju, a ne informaciju. Jednom hrvatskom novinaru pojasnio je to ovako: „Pokušao sam da smanjim količinu informacija, pa ako gledalac ne zna šta danas radi, na primer, Inoslav Bešker, nije važno. Bitno je da Šime Vranić kaže kako je razvio teoriju sopstvene neuspešnosti. Takve su stvari meni bile bitne, a ne da li ispod lika protagoniste piše njegovo ime ili titula. To je bila svesna odluka bazirana na otklonu od televizijskih konvencija.”
 Autor i većina njegovih sagovornika veoma su kritični prema buntu i utopijama svoje generacije, ali i generacije svoje dece. „Ni jedna ni druga generacija nije uspela da se izbori za neke važnije društvene promene. Bojim se da generaciju mojih unuka tek čeka da sve to pogledaju i vide šta se uopšte može napraviti sa društvom.” Puhovski još kaže: „Ono što je nama nedostajalo jeste fokus na konkretne stvari. Ako želiš da menjaš društvene odnose, moraš da budeš spreman da vladaš. A mi smo sedeli i razgovarali o tome da postoji socijalizam sa ljudskim likom. Kada danas gledam na to doba, shvatam da smo bili u jednoj komfornoj, ljubavnoj i romantičnoj poziciji, ali mislim da je važno da imaš tako nešto kada si mlad. Bojim se da današnja društva u kojima živimo to onemogućavaju. Ljudi su smanjili svoje revolucionarne ambicije na svoja četiri zida.”
 Dugometražni dokumentarni film „Generacija '68” Nenada Puhovskog ravnopravno se takmiči sa igranim filmovima za „Zlatne arene”. Film je već sa uspehom bio prikazan na „Zagrebdoksu”, festivalu koji je Puhovski svojevremeno i osnovao, ali i na „Beldoksu” ovog maja u Beogradu. Puhovski film potpisuje kao reditelj koscenarista (zajedno sa Vesnom Biljan Pušić, ujedno i montažerkom), producent i direktor fotografije. Muziku za film je radio „Rundek Kargo trio” Darka Rundeka.

Ratne udovice i pravo na ljubav
Pula – Tito se ponovo pojavio u pulskoj Areni! I izazvao gromki aplauz. Pula ne zaboravlja tako lako druga Tita, a i sve kada bi i htela ne dozvoljava to duhoviti i zabavan, ali i veoma složen dugometražni dokumentarni film „Hjuston, imamo problem!” slovenačkog reditelja Žige Virca, kojem je Hrvatska manjinski koproducent.
Da je Titu kojim slučajem bilo pošlo za rukom da do kraja realizuje jugoslovenski svemirski program, umesto što ga je prodao CIA za veliku šaku dolara, Pula bi danas bila Hjuston i to ne samo zbog blizine Briona i Vange na kojima je predsednik Jugoslavije tako rado boravio. Naravno, sve je ovo jedna od mogućih „teorija zavere” sa kojom se Žiga i Boštjan Virc kao koscenaristi poigravaju tvoreći vrlo dobar dokumentarni film sa velikim potencijalom i za redovno prikazivanje u bioskopima. Donedavno se „Hjuston” prikazivao u bioskopima Beograda, a na izuzetan prijem naišao je i na 51. Karlove Vari festivalu na kojem je bio jedan od ravnopravnih takmičara u programu „Istočno od Zapada”.
Pulskoj publici u Areni dopala se još jedna nova hrvatska komedija, hrvatsko-češko-slovenačka koprodukcija „Ministarstvo ljubavi” Pava Marinkovića. Ovaj scenarista i reditelj („Ljubavni život domobrana”, „Okupacija 27. slika” ...), na humoran način pokreće jednu delikatnu temu i pitanje šta bi se dogodilo kada bi država odlučila da stane na kraj udovicama hrvatskih branitelja koje žive u vanbračnim zajednicama, a i dalje primaju penzije svojih pokojnih muževa.
Ovo postaje pokretač filmske radnje tokom koje dva državna činovnika (jedan nezaposleni biolog i jedan bivši opštinski pisar) kreću u avanturu uzduž i popreko primorskog zaleđa maštovito se dovijajući u hvatanju udovica „in flagranti”. Izvrsni glumci predvođeni Stjepanom Perićem, Draženom Kunom, Milanom Štrljićem, Ksenijom Marinković, ali i našom Hristinom Popović (u ulozi jedne od nestašnih udovica), nadomešćuju sve scenarističke plitkosti i u sadejstvu sa produkcijskim dizajnom i fotografijom (slovenački snimatelj Simon Tanšek) čine film Pava Marinkovića dopadljivim gledalištu...
Večeras u Areni publika će već drugi put od početka festivala ponovo i na platnu i na sceni videti i pozdraviti maestralnu hrvatsku glumicu Kseniju Marinković (pojaviće se i treći put kada se bude prikazivala „Dobra žena”). Posle dve komične, sada u dramskoj ulozi u filmu „S one strane” Zrinka Ogreste (nagrađen na beogradskom Festu). I ne samo to, publika će u Areni imati priliku da aplaudira našem glumcu i producentu Lazaru Ristovskom koji je u Ogrestinom filmu odigrao jednu od svojih najboljih dramskih uloga...
Pulski festival se pokazao i kao izvrsna platforma za potpisivanje Sporazuma o saradnji između Jugoslovenske kinoteke i Državnog arhiva Zagreba, a u cilju osnivanja digitalne Zbirke materijala Pulskog festivala. Zahvaljujući ovom sporazumu sva arhivska građa vezana za istoriju ovog festivala nalaziće se na jednom mestu. O prvom pulskom filmskom arhivu juče su govorili Jugoslav Pantelić, direktor beogradske Jugoslovenske kinoteke, Aleksandar Saša Erdeljanović, upravnik Arhiva Kinoteke, Karmen Lotka, načelnica Odjela za zaštitu i restauraciju filmskog gradiva zagrebačkog Arhiva, Gordana Restović, direktorka Pulskog festivala, i Jasna Jaklin-Majetić, predsednica Upravnog odbora festivala.
Pantelić je istakao važnost potpisivanja ovog sporazuma, jer je „Pulski festival oduvek bio izuzetno značajan za kinematografiju ovih prostora”, dodajući da je siguran da će se skupljajući filmsku građu „još svašta naći i saznati”. Erdeljanović je obelodanio da Arhiv Jugoslovenske kinoteke čuva sve pobedničke filmove Pulskog festivala, od osnivanja pa do 1990. godine i da su neki od njih već digitalizovani. Karmen Lotka je napomenula kako po potpisivanju sporazuma sada predstoji veliki posao prikupljanja građe i stvaranja adekvatnih uslova za njeno čuvanje i valjano osmišljavanje pulske Zbirke, dok je Restovićeva istakla da je u dugoročnom planu i osnivanje Kuće filma kao svojevrsnog digitalnog muzeja koji bi na moderan način široj publici predstavio bogatu filmsku istoriju nekadašnjih jugoslovenskih prostora.

Kina topi cenu evropskog čelika, Junker najavio odbranu
Država Srbija formirala je stručni tim čiji će zadatak biti da ubedi Evropsku komisiju (EK) da prodaje čelika ispod cene nije bilo. Sudeći prema onome što je juče izjavio predsednik EK Žan-Klod Junker, ovaj proces najmanje će zavisiti od nas. Kako je Junker rekao novinarima u Pekingu, „Evropska unija će iskoristiti sva raspoloživa sredstva kako bi se zaštitila od poplave uvoza kineskog čelika koji je okrivljen za krizu na globalnim tržištima”.
Branićemo sopstvenu industriju čelika, poručio je Junker učestvujući na poslovnom samitu Kine i EU i dodao da „Evropa nije bez odbrane i da će iskoristiti sva raspoloživa sredstva”.
Izvoz kineskog čelika u EU porastao je za 28 odsto u prvom tromesečju ove godine, dok su cene pale za više od 30 odsto. Samo tokom prošle godine u evropskoj čeličnoj industriji je bez posla ostalo nekoliko hiljada ljudi.
Predsednik udruženja industrije čelika Eurofer Aksel Egart već je izjavio za Televiziju N1 da je zabrinut zbog mogućnosti da „Železara Smederevo”, nakon što ju je preuzeo kineski „Hestil”, dobija indirektne subvencije. Dodao je i to da će kineska strana uvoziti jeftin čelik u Srbiju, odakle će ga plasirati u EU.
„Nas brine to što kineske kompanije primaju državnu pomoć i na taj način praktično indirektno stižu i subvencije u zemlje kandidate za prijem u EU”, rekao je Egart kakav problem Eurofer ima sa Srbijom.
U izjavi za nemački dnevnik „Frankfurter algemajne cajtung” Egart je rekao da su u Evropi mnoge železare na najvišem tehničkom nivou, a da se „Železara Smederevo” nalazi na najnižem.
„Kako takvo jedno postrojenje može biti vođeno ekonomski profitabilno”, upitao je on.
Sve se to dešava u trenutku kada zvanični Peking vrši pritisak na EU da zemlji dodeli status „tržišne ekonomije” do kraja ove godine, pozivajući se na propise Svetske trgovinske organizacije. Sa druge strane, evropski zvaničnici sumnjaju da Peking kao metod za pritisak  koristi i niske cene čelika kojim guši čeličane širom Evrope. Junker je to juče otvoreno rekao. Kako je istakao, postoji očigledna veza između smanjenja prekomerne proizvodnje čelika u Kini i dodeljivanja „statusa tržišne ekonomije” Kini, koji bi evropskom bloku otežao uvođenje antidampinških carina. Peking zvanično obećava smanjenje prekomerne proizvodnje i državnih subvencija sektoru čelika. Ipak, statistički podaci pokazuju da u prvih nekoliko meseci ove godine proizvodnja čelika raste. Na duži rok posmatrano, kako pokazuju podaci Svetske asocijacije za čelik, Kina jeste smanjila proizvodnju. Na kraju 2015. godine proizvela je 808 miliona tona čelika, dok je prethodne godine proizvela 820 miliona tona. To i dalje čini polovinu ukupne svetske proizvodnje čelika. Takođe, Kina je tokom prošle godine izvezla čak 111 miliona tona čelika.
Sa druge strane, i kineski premijer Li Kećijang najavio je da će Kina reagovati na kritike EU.
„Kina želi da reši problem prekomernih kapaciteta čelika i nadamo se da evropska strana na tu temu gleda bez predrasuda”, poručio je on.
Li je obećao reformu tržišta, rekavši da je cilj da se podstakne rast trgovine Kine i Evrope.
Da u Briselu ne gledaju blagonaklono na činjenicu što je najveći kineski proizvođač čelika „Hestil” došao u Srbiju smatra i Ljubodrag Savić, profesor Ekonomskog fakulteta. Kako kaže u izjavi za Tanjug, to je jedan od razloga što je Evropska komisija i pokrenula istragu protiv Srbije optužujući je za damping cene čelika.
Savić navodi da se „iza brda nešto čudno valja” i da je jasno da „Hestil ”nije došao u Srbiju samo zbog železare već da su oni i ranije to radili – izabrali bi poziciju, a Srbija je pogodna za ulazak na evropsko tržište i tu je osnovni problem.
On je primetio da, u tom smislu, postoji nesrazmera u ponašanju, da EU ima dvojne aršine, jer su Evropljani, kako je rekao, ranije prodavali Kinezima svoje kvalitetnije i konkurentnije proizvode, a sada kad Kinezi nude isto, EU to naziva dampingom.
Takođe, smatra on, možda ne bi imali ništa protiv da je „Hestil” rešio da kupi čeličanu „Tata stil” u Velikoj Britaniji.
„Možda bi, da je ’Hestil’ njima ponudio, ne privatizaciju nego i neki drugi način podrške, zažmurili na oba oka i prihvatili da ’Hestil’ dođe i spase njihovu kompaniju”, kaže Savić u izjavi Tanjugu.
On je naveo da je dva miliona tona čelika godišnje, koliko se očekuje da će iznositi maksimalna proizvodnja smederevske železare, simboličan iznos u odnosu na to što Kina proizvodi godišnje više od 800 miliona tona čelika.

Mihajlović: Rok za ruski kredit mora biti produžen
Ministarka građevinarstva, saobraćaja i infrastrukture Zorana Mihajlović kaže da rok za realizaciju ruskog kredita mora biti produžen i da će insistirati da ne dođe do zastoja u korišćenja kredita jer bi to značilo zastoj na građevinskim radovima na obnovi pruga.
Mihajlović je dodala da se sutra potpisuje ugovor koji je vredan 338 miliona dolara uz ruskog kredita za izgradnju novog koloseka od Stare Pazove do Novog Sada u dužini od 43 kilometra.
Ona je pojasnila da je Srbija dobila ruski kredit 2008. godine, ali da do 2013. godine nije iskorišten ni jedan dolar, a da je ukupna vrednost kredita 800 miliona dolara za obnovu železničkog saobraćaja.
Rok za korišćenje kredita je decembar 2017. godine, ali ministarka kaže da taj rok mora biti produžen i da do sada nije videla da je ruska strana govorila o promeni kamate.
„Mi smo iz tog kredita modernizovali 120 kilomretara pruge, nabavili nove vozove. Najskuplji je onaj kredit koji se ne koristi. Zašto ga nisu koristili, platili su političku cenu”, rekla je Mihajlović gostujući na RTS.
Od tog novca, kako kaže, radi se rekonstrukcija dela pruga Beograd- Bar od Resnika do Valjeva u dužini od 77 kilometara, a vrednost radova je 80 miliona dolara.
Govoreći o rekonstrukciji graničnog prelaza Batrovci, ministarka je rekla da radovi na obnovi završeni i da su pokazali da Batrovci mogu da budu i osvetljeni i uređeni.
„Urađen je novi robni terminal, traka za kamione, 25 novih parking mesta. Trudićemo se da to bude i bolje narednih godina, jer to je najfrekventniji prelaz”, zaključila je Mihajlović. (Tanjug)

Komšije treba da prijave neregularnosti
Novi Sad – Nakon tragičnih događaja u Žitištu, gde je ljubomorni suprug vatrenim oružjem ubio petoro ljudi u kafiću i ranio njih dvadesetak, kao i u Petrovaradinu, gde su dva američka staforda koji se smatraju opasnim psima usmrtila čoveka, predsednik odbora za bezbednost Skupštine Vojvodine Miroslav Španović apeluje na građane da prijave nadležnim službama sve ono što izlazi iz okvira sistema.
U konkretnim slučajevima, naglašava on, ima onih koji su znali da čovek u Žitištu na tavanu ima oružje, a da psi u Petrovaradinu nisu na propisani način držani, ali to nisu prijavili.
Da li su o tome ipak više trebalo da brinu službe sistema? Španović odgovara da one ne mogu sve da „pokriju” i da je za bezbednost potrebna saradnja sa građanima.
„Ja sam bio pukovnik, sad sam u penziji, a imao sam 12.000 vojnika, i da vam kažem nešto: nema bezbednosti ako je ne drži i zadnji vojnik. Tako je i sa građanima. Ne mogu policajci sve pokriti: ni komunalni, ni veterinarska inspekcija. Ne može, ako nema saradnje. Dovoljno je bilo da te pse neko prijavi i to bi se rešilo”, navodi Španović.
Po njegovim rečima, komšije i svi oni koji su videli da ti psi nisu u kavezu, da nemaju brnjicu, da je ograda niska i da mogu da je preskoče, kao i da „kidišu” na druge životinje, trebalo je da to prijave.
„Naš problem je što se stalno plašimo od nekakvog zameranja, što pokazuje da mi ne radimo kako treba. Ne treba se plašiti i reći da to ne sme tako da se radi”, dodaje predsednik odbora za bezbednost. Isto je i sa slučajem u Žitištu, gde je „bar deset njih znalo da on ima na tavanu dva-tri džaka oružja”:
Španović smatra da se o takvim stvarima malo priča, a da se problem pravi „tamo gde ga nema“, podsećajući na reakcije u Srbiji zbog prijema dvojice islamista iz američkog zatvora Gvatanamo na Kubi u našu zemlju.
„Imamo slučaj dvojice koji su nam došli iz Gvatanama. Sad je to za neke velik problem, kažu – oni će da ugroze bezbednost građana Srbije i, eventualno, Vojvodine, ako budu ovde stacionirani. A to što nam je onaj u Žitištu ubio onolike ljude, što je onaj ubio devojčicu od tri godine, to što su psi ubili čoveka – o tome malo govorimo”, navodi Španović.

Ustav sprečava prinudnu hemijsku kastraciju pedofila
Da li bi smrtna kazna i hemijska kastracija bile prava preventivna mera protiv masovnih ubica i pedofila? Zločini u Vratarnici gde je silovana i ubijena trogodišnja devojčica i u Žitištu u kojem je zbog ljubomore usmrćeno petoro ljudi, izazvali su burnu polemiku u javnosti oko vraćanja smrtne kazne ali i o rigoroznim merama protiv pedofila. Mandatar Aleksandar Vučić je za sutra najavio razgovor o preciznim rešenjima i predlozima novih zakona, kojima će biti pooštrene kazne za nasilničko ponašanje.
„Konsultujemo se sa ljudima iz sigurnih kuća, sa predstavnicima različitih institucija, poverenikom”, rekao je Vučić novinarima u Aranđelovcu, prenosi Tanjug.
Problem nastaje, kako je objasnio premijer, kada neko prijavi nasilje u porodici i policija ga privede, a tužilac zatim kaže da tu nema krivičnog dela i pošalje ga kod prekršajnog sudije. Prekršajni sudija, navodi Vučić, takođe kaže da ne može ništa da uradi, pa se nasilnik vrati kući. Plan, kako je napomenuo predsednik vlade, predviđa bolju koordinaciju policije, tužilaštva, pravosudnih organa i svih u tom lancu, uključujući, kako je dodao, i centre za socijalni rad.
Upitan za mišljenje o ponovnom uvođenju smrtne kazne, Aleksandar Vučić je rekao: „To je nemoguće tako, da se država vodi kako nekome padne na pamet.”
Pitanje je, dodao je premijer, da li bi smrtna kazna sprečila zločince iz Vratarnice ili Žitišta ili ubicu Tijane Jurić da počine zlodela.
„Nisam siguran. Da li hoćemo nešto da uradimo da bismo sprečili zločine ili da bismo nasiljem uzvraćali na nasilje?”, upitao je Vučić.
O kojim je konkretno merama reč i da li su određene zakonske promene već inicirane, u Ministarstvu pravde juče za „Politiku” nisu mogli da kažu, jer čekaju sutrašnji sastanak premijera sa nadležnim ministrima. Ponovno vraćanje smrtne kazne nije moguće, nezvanično saznajemo, jer je naša država članica Saveta Evrope koji zabranjuje ovakav vid kažnjavanja. Sa druge strane, hemijska kastracija može da se predloži kao mera. Međutim, ovakav predlog bi zahtevao razmatranje posebne radne grupe i javnu raspravu.
Polemika da li bi u srpski zakon trebalo vratiti smrtnu kaznu vodila se i pre dve godine, posle svirepog ubistva petnaestogodišnje Tijane Jurić. Tada je ministar policije Nebojša Stefanović izjavio da mu je kao čoveku žao što je ona ukinuta.
Naša država se, podsetimo, na ukidanje smrtne kazne odlučila u februaru 2002. godine. Deset godina ranije izvršena je poslednja ovakva presuda, kada je zbog silovanja šestogodišnje devojčice u Somboru streljan Johan Drozdek.
Smrtnom kaznom se ne bi ništa rešilo i nikada se ništa nije ni rešavalo, kaže za „Politiku” advokat Branislav Tapušković, dodajući da ovakvih zločina ima u svakoj civilizovanoj državi.

Vučić najavio precizna rešenja i predloge novih zakona, kojima će biti pooštrene kazne za nasilničko ponašanje

„Setimo se Brejvika koji je ubio 77 mladih. Ali smrtna kazna nije predviđena ni u jednom zakonu nijedne evropske države”, napominje Tapušković.
Prevencija, smatra ovaj advokat, mora da počne još u porodičnom ambijentu, jer najbliži mogu da naslute da nešto nije u redu. Ipak, teško je da se porodica uhvatiti u pravi koštac sa takvim problemom i zatraži pomoć. I svakodnevna tabloidna izveštavanja o ovakvim i sličnim zločinima dovode do novih „ekscesa”, napominje Tapušković.
Danas se raspravlja o uvođenju obavezne hemijske kastracije za pedofile i silovatelje, kao što je činjeno i pre dve godine. Olgica Batić, poslanica Demohrišćanske partije Srbije je tada najavila da će predati predlog izmena Krivičnog zakonika kojima se predviđa uvođenje hemijske kastracije za višestruke silovatelje i pedofile. Ovakva inicijativa i predlog oko kojih je stručna javnost bila duboko podeljena, kako nam je nezvanično rečeno u Ministarstvu pravde, nisu nikada zvanično upućeni.
Protiv hemijske kastracije je Milan Škulić, profesor krivično-procesnog prava Pravnog fakulteta u Beogradu. On tvrdi da ovaj vid kazne za pedofile i silovatelje nije nikada postojao kao realan predlog.
„Hemijska kastracija podrazumeva dobrovoljnost. To znači da bi čovek trebalo da bude svestan da ima poremećen polni nagon i da pristane da bude tretiran na takav način”, objašnjava profesor.
Bilo je država, podseća Škulić, poput Poljske, čiji su zakoni propisivali prinudnu hemijsku kastraciju. Ali, time se ništa ne može postići, smatra profesor.
„Kada neko učini tako nešto detetu, on nije motivisan polnim nagonom. U najvećem broju tih slučajeva, nije reč o klasičnoj obljubi. Takođe, delo može da učini i ako je seksualno onesposobljen. Problem je u glavi počinioca, a ne u telu koje bi hemijska kastracija onesposobila”, objašnjava profesor krivično-procesnog prava.
Uvođenje prinudne hemijske kastracije je protivno Ustavu Srbije.
Zanimljivo je da je Makedonija, pre dve godine, uvela izmene Krivičnog zakona kojim su pooštrene zatvorske kazne za pedofile i uvedena hemijska kastracija. Reč je o „medicinskom tretmanu koji se daje injekcijom svakih šest meseci, a koji umanjuje seksualni nagon”. Osuđenom pedofilu je ostavljena mogućnost da bira da li hoće hemijsku kastraciju, a ukoliko pristane, zatvorska kazna mu može biti skraćena.

Poljski navijači vraćeni sa srpske granice
Subotica – Policija je po podne na graničnom prelazu Horgoš sprečila jedan broj navijača poljskog kluba Zaglebje da uđu u Srbiju, potvrđeno je za „Politiku” u Upravi granične policije. Prema informaciji iz Biroa za kontakte sa medijima Uprave granične policije kod ovih navijača pronađena su pirotehnička sredstva i predmeti koji mogu da budu zloupotrebljeni.
Prema nezvaničnim informacijama, na graničnom prelazu Horgoš zaustavljena su četiri autobusa sa poljskim navijačima, u kojima je nakon pretresa pronađeno oružje i droga.
Međutim, ova informacija o pronađenom oružju i narkoticima „Politici” nije potvrđena, a takođe nije poznato ni kojem broju navijača je onemogućen ulazak u Srbiju.
Prema rečima očevidaca u trenutku pretresa autobusa poljskih navijača na graničnom prelazu nalazio se veći broj policajaca.
Poljski navijači uputili su se u Beograd, na utakmicu Zaglebja sa Partizanom u prvom meču drugog kola kvalifikacija za Ligu Evrope.

Kapeta Dragan se izjasnio da nije kriv, suđenje u septembru
SPLIT – U Splitu je danas bez prisustva javnosti održano pripremno ročište u postupku koji Hrvatska vodi protiv Dragana Vasiljkovića, poznatijem kao kapetan Dragan, na kojem se on izjasnio da nije kriv, a prvo ročište zakazano je za 20. septembar.
Sudsko veće na čelu sa sudijom Vladom Živaljićem potvrdilo je juče optužnicu protiv Vasiljkovića koja ga tereti za ratni zločin nad civilima i ratnim zarobljenicima tokom Domovinskog rata na području Dalmacije i Gline.
Australija je izručila Vasiljkovića Hrvatskoj pre godinu dana.
Inače, kako javljaju hrvatski mediji, a prenosi Tanjug, u postupku će biti saslušan veliki broj svedoka.
Vasiljković je u splitskom zatvoru pritvoren u zajedničkoj ćeliji s generalom JNA Borislavom Đukićem, optuženim za rušenje brane Peruče i kapetanom bojnog broda Pavlom Pantićem, optuženim za granatiranje Splita.
Mediji navodi da Vasiljković nije imao nikakvih primedbi na smeštaj u splitskom zatvoru.

Šabićevi saradnici započeli nadzor u MUP
Poverenik za informacije od javnog značaja počeo je nadzor u Ministarstvu unutrašnjih poslova kako bi utvrdili kako je došlo do objavljivanja podataka o ličnosti iz istrage o zločinu u Vratarnici kod Zaječara gde je silovana i ubijena trogodišnja A. S.
Kako je za „Politiku” objasnio Rodoljub Šabić postupak nadzora se sprovodi u prostorijama MUP u Beogradu, ali i u zaječarskoj policiji. Rezultat nadzora poverenik će da objavi po okončanju postupka i o tome će obavestiti javnost.
U saopštenju, Poverenik ocenjuje da niz okolnosti u vezi sa izveštavanjem o tragičnom slučaju ubistva trogodišnje devojčice u selu Vratarnica ukazuje na kršenje profesionalnih i etičkih standarda u novinarstvu, grubo vređanje dostojanstva žrtve, njene porodice i javnosti, ali i na povrede zakona.
– Imajući u vidu da se u više tekstova zločin 'analizira' na način koji ukazuje na direktan pristup izveštača izveštajima o istražnim radnjama, zapisnicima, čak i obdukcionom nalazu, može se raditi ne samo o povredama Zakona o zaštiti podataka o ličnosti nego i drugih zakona, poput Zakona o javnom informisanju i medijima, Krivičnog zakonika i Zakonika o krivičnom postupku, što ukazuje na potrebu da pored poverenika reaguju i drugi nadležni – navodi se.
Poverenik je podsetio da u pravnom sistemu Srbije postoje predviđeni oblici odgovornosti koji ne funkcionišu, kao što su odredbe Krivičnog zakonika koje predviđaju da će se novčanom kaznom ili zatvorom od godinu dana kazni onaj ko podatke o ličnosti saopšti drugom ili iskoristi.
A u slučaju da to učini službeno lice trebalo bi da bude kažnjeno zatvorom do tri godine. Zbog toga, Šabić u saopštenju ističe da je krajnje vreme da nadležni, tužilaštvo i MUP aktiviraju odredbe Krivičnog zakonika koje su do sada  bile van primene.
Predsednica Skupštine Srbije Maja Gojković apelovala je na urednike medija, ali i na pripadnike MUP i ljude iz pravosuđa, da ne dozvole da detalji istrage izađu u javnost, jer time ugrožavaju i samu istragu.
– Apelujem na sve koji učestvuju u ovome da razmisle šta je najbitnije – da li stanje nacije u državi koja je suočena sa ovakvim načinom izveštavanja i objavljivanja fotografija ili im je želja za profitom potpuno poremetila sistem vrednosti, koji smo dužni da kao javni poslenici poštujemo – ističe Maja Gojković.

Uskoro direktnim letom i za Peking?
Predsednik tehničke vlade Aleksandar Vučić izjavio je danas da je vlada u sredu počela razgovore s kineskim avioprevoznikom, čiji dolazak u Srbiju uskoro očekuje, kada će, kako je rekao, biti uvedeni i direktni letovi iz Beograda za Peking.
„Mogu i to da vam najavim, počeli su nam razgovori od juče, i uskoro do nas dolazi kineski avioprevoznik. Beograđani će uskoro moći da idu direktnom linijom i do Pekinga”, najavio je Vučić na konferenciji u Vladi Srbije dodajući da će Srbija, najverovatnije, i po tom pitanju biti prva u regionu.
On je podsetio da je najavljen i let Peking-Zagreb, ali se nada da će pre toga biti uvedena linija iz Beograda do Pekinga.
„Ali to je moja nada i želja. Boriću se za to”, rekao je Vučić.(Tanjug)
On se osvrnuo i na direktne letove Er Srbije za Njujork i napomenuo da je danas na letu do tog američkog grada bilo 176 putnika, a u povratku ih ima 238.
„Veoma sam srećan zbog toga”, zaključio je.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Proglašenje Stepinca za sveca neće omesti ocena njegove istorijske uloge
Prvi, dvodnevni sastanak mešovite pravoslavno-katoličke komisije, osnovane sa ciljem da ponovo prouči istorijsku ulogu kardinala Alojzija Stepinca, završen je juče u Vatikanu. Kako „Politika“ saznaje, razgovori petočlanih delegacija Srpske pravoslavne crkve i Katoličke crkve u Hrvatskoj vođeni su u prijateljskom duhu izgrađivanja međusobnog poverenja članova dva izaslanstva. Razgovaralo se samo o tehničkim pitanjima, metodologiji i dinamici rada, agendi. Predviđeno je i da uskoro bude objavljeno zajedničko saopštenje za javnost dve delegacije.
Pre njega, međutim, oglasila se Kancelarija za medije Svete stolice. Oni su juče saopštili da će se mešovita pravoslavno-katolička komisija, koja izučava istorijsku ulogu kardinala Alojzija Stepinca, baviti naučnim radom i da on neće ometati proces kanonizacije zagrebačkog nadbiskupa, koji je isključivo u nadležnosti Svete stolice.
Navodi se i da „komisija hrvatskih i srpskih stručnjaka“ ima zadatak da ponovo prouči život kardinala Stepinca pre, tokom i nakon završetka Drugog svetskog rata. Komisija je osnovana kako bi određena istorijska pitanja bila rasvetljena, podseća se u saopštenju Svete stolice, a u svom naučnom radu koristiće metodologije istorijskih nauka, zasnovane na dostupnoj dokumentaciji i njenoj kontekstualizaciji.
„Očekuje se da bude održan niz sastanaka, koji će biti okončani u narednoj godini dana“, navodi se u saopštenju i dodaje da će sledeći sastanak biti održan u Zagrebu 17. i 18. oktobra.



Članovi komisije

Radom komisije, kao predstavnik Svete stolice, koordinira francuski sveštenik Bernar Ardir, predsednik Papskog veća za istorijske nauke. Naučnim proučavanjem Stepinčevog života, kako je to formulisano u jučerašnjem saopštenju iz Vatikana, bave se dve petočlane delegacije Srpske pravoslavne crkve i Katoličke crkve u Hrvatskoj. Predstavnici SPC u komisiji su mitropoliti crnogorsko-primorski Amfilohije i zagrebačko-ljubljanski Porfirije, vladike bački Irinej i slavonski Jovan, kao i profesor dr Darko Tanasković, ambasador Srbije pri Unesku i nekadašnji diplomatski predstavnik naše zemlje pri Svetoj stolici. Delegaciju Katoličke crkve u Hrvatskoj čine zagrebački nadbiskup Josip Bozanić, biskupi mostarsko-duvanjski Ratko Perić i požeški Antun Škorčević, kao i dvojica istoričara, Mario Jareb i Jure Krišto.

Jučerašnjim saopštenjem Sveta stolica je potvrdila stav koji se proteklih meseci često mogao čuti od hrvatskih katoličkih velikodostojnika: da rad komisije neće uticati na Stepinčevu kanonizaciju i da će se ona baviti samo pojašnjavanjem određenih istorijskih pitanja. Istoričar Aleksandar Raković, naučni saradnik Instituta za noviju istoriju Srbije, međutim, smatra da je takvo objašnjenje kontradiktorno.
– Ako je cilj pojasniti Stepinčevu ulogu u Drugom svetskom ratu, a ona je više puta i ne samo u jugoslovenskoj istoriografiji dokazana kao vrlo negativna, onda on ne može biti kanonizovan. Takođe, nejasno je kako će se članovi komisije, koji nisu istoričari, baviti naučnom metodologijom i da li će im biti dostupna sva građa, budući da su arhivi Vatikana, koji se tiču upravo Stepinca, još uvek nedostupni, kao i oni koji se čuvaju u arhivi Zagrebačke nadbiskupije – kaže Raković.
U saopštenju Svete stolice pominje se samo dostupna dokumentacija, ali Raković svakako nije jedini istoričar koji podseća na značaj vatikanske arhive iz perioda Drugog svetskog rata. Dr Milan Koljanin iz Instituta za savremenu istoriju, u svom izlaganju na skupu o Stepincu, održanom u Zagrebu prošle godine, istakao je da je nedostupnost vatikanskih izvora prvorazredni problem za istraživače jer bez službenih izvora Rimokatoličke crkve ne može se u potpunosti naučno osvetliti ni pitanje istorijske uloge nadbiskupa Stepinca ni njegovog odnosa prema vlastima Nezavisne države Hrvatske.
Mešovita komisija osnovana je posle intervencije SPC. Patrijarh srpski Irinej zatražio je od pape Franje da još jednom razmotri ulogu kardinala Stepinca u Drugom svetskom ratu, posle čega je predloženo osnivanje mešovite komisije. Iako je i u ovom poslednjem saopštenju istaknuto da njen rad neće uticati na kanonizaciju, činjenica je da osnivanje komisije već jeste uticalo na taj proces. Proglašenje Stepinca svetim, koje je stiglo do samog kraja, nedostaje još samo papin potpis, odloženo je. Kako je svojevremeno za „Politiku“ izjavio tadašnji apostolski nuncije u Srbiji, nadbiskup Orlando Antonini, očekuje se da proces kanonizacije ne bude okončan dok komisija ne završi svoj rad. To bi značilo da Stepinac neće biti kanonizovan u narednoj godini dana.
– Postoji, teorijski, i mogućnost da Stepinčevo proglašenje svetim bude odloženo, kao što je praktično stopiran proces kanonizacije pape Pija Dvanaestog koji je bio poglavar Katoličke crkve u vreme Drugog svetskog rata – kaže Raković.
I istorijska uloga pape Pija Dvanaestog u Drugom svetskom ratu veoma se različito vrednuje, a mišljenja o njemu, kao i o Stepincu, podjednako su suprotstavljena. Otac Bernar Ardir, na primer, koordinator mešovite komisije o Stepincu i predsednik Papskog veća za istorijske nauke, u dokumentarnom filmu „Vatikan i Treći rajh“ naveo je da smatra da papa nije mogao mnogo da učini kako bi uticao na smanjenje progona Jevreja tokom Drugog svetskog rata. Za razliku od zagrebačkog nadbiskupa, papa Pije Dvanaesti nema status blaženog. Proces njegove kanonizacije otvoren je 1965. godine. Kada ga je papa Benedikt Šesnaesti 2009. godine približio statusu svetitelja potvrdivši mu dekretom „herojske vrline“ (status blaženog bi bio sledeći korak), to je izazvalo talas neodobravanja. Oglasili su se tada, između ostalih, predstavnici Svetskog jevrejskog kongresa, Centra „Simon Vizental”, Jad Vašema, udruženja preživelih Holokausta. Oni su poručili da takav potez Svete stolice izvrće istorijske činjenice, dodajući kratko: „Ne činite to“.

Ko sme da piše o evropskim donacijama
U virtuelnoj stvarnosti koju stvara i uređuje drugosrbijanska „građanska elita”, uz pomoć popularnih društvenih mreža, ponovo se odigrava svima nama dobro poznat film. Napadnut je ponovo jedan novinar „Politike” koji je bio dovoljno „drzak” da napiše tekst o donacijama Evropske komisije medijima. Zavirivanje u njihove finansije najviše ne prija onima koji se diče transparentnošću, odgovornošću i nezavisnošću. Ko onda sme da se odvaži da piše o ovim osetljivim temama koje često ostaju nedovoljno osvetljene u birokratskim lavirintima onih koji primaju ili daju donacije?
Salve uvreda i pogrdnih reči propraćenih neistinama već danima stižu na račun koleginice Višnje Aranđelović autorke teksta „Evri za stare znance”. U pravom „građanskom” maniru izveštavanje o uplatama Evropske komisije na račun medija opet je nazvano pravljenjem liste stranih plaćenika, a koleginica Aranđelović preživljava još jedan javni linč preko društvenih mreža. Najglasniji su oni čije organizacije redovno dobijaju najveće grantove, kako iz američkih, tako i iz evropskih fondova.
Predsednik NUNS-a Vukašin Obradović ne samo da se nije oglasio povodom napada na novinarku „Politike” već je tim napadima davao tempo. On je na svom Fejsbuk profilu ustvrdio da je „Politika” „otvorila sezonu lova” na funkcionere NDNV-a Dinka Gruhonjića i Nedima Sejdinovića, da pozivamo na ukidanje nezavisnih medija, kao i da mesecima naš list ispisuje savremenu verziju teksta „Ćuruvija dočekao bombe”.  Teško nam je da poverujemo da je takve formulacije iznosio samo zato što smo u tekstu „Evri za stare znance” objavili da je NUNS od 2011. do 2015. godine dobio skoro 300.000 evra od Evropske komisije, kao i da su dodatni novci iz Evrope dodeljeni  njihovom Centru za istraživačko novinarstvo (98.141 evra), Medija centru (98.467 evra). Ili je možda ljut zbog činjenice koju niko nije ni demantovao – da je u EU izdvojeno 1.189.616 evra za regionalnu platformu o jačanju medijskih sloboda, koju realizuju NUNS i još pet regionalnih organizacija.



Pokušaj diskreditacije istinitih podataka

U tekstu „Evri za stare znance”, autorke Višnje Aranđelović,  objavljenom u subotu navedeno je da je Fond Evropske unije za podršku medijima prošle godine finansirao sa 1.766.573 evra projekte ANEMA, NDNV-a, NUNS-a, CINS-a, agencije Beta, nedeljnika Vreme… Činjenica je da novac dobijaju uvek isti medijski igrači. Od 15 dobitnika poslednjeg konkursa, devet se našlo na listi od pre dve godine, a šest je novac od Evrope dobilo i 2010. godine. Niko od pomenutih medijskih organizacija nije osporio istinitost iznetih činjenica, već se pokušaj diskreditacije ovog teksta najviše svodio na to kako će ove podatke prihvatiti, shvatiti javnost.

Konture Obradovićeve retorike predočene su pre dva meseca kad je urednik „Kurira” i doskorašnji visoki funkcioner NUNS-a Ratko Femić poručio Višnji Aranđelović da „nije dobro okresana”. Obradović je tom prilikom lajkovao Femićev prostakluk, ali se kasnije u privatnom razgovoru izvinio koleginici Aranđelović.
Sad je na scenu stupio novi Fejsbuk prijatelj Vukašina Obradovića. Izvesni Ivan Novković iz Niša koleginicu Aranđelović počastio je prostačkom porukom – „Ukoliko ste Vi pisali onaj tekst o finansiranju medija i udruženja onda ste veliko g...”.
Novković je član Resornog odbora za zaštitu ljudskih prava u niškom ogranku Nove stranke Zorana Živkovića. Teško nam je da zamislimo kako se izražavaju članovi Živkovićeve stranke koji se ne bave zaštitom ljudskih prava.
Ne sumnjamo da su i na ovu hajku NUNS-a i ostali borci za ljudska prava i slobode nemi. Ni juče Vukašin Obradović nije odgovorio na naše pitanje da li se oseća odgovornim za napade kojima je izložene naša novinarka, da li će oseća potrebu da je zaštiti i koje je to netačne podatke u svom autorskom tekstu iznela.
U sveopštem jurišu na Višnju Aranđelović najmanje stila i kavaljerstva imao je Slaviša Lekić. To ne može da nas začudi jer je Lekić poznat po vulgarnim ispadima. „Micin taja”, što je njegov tviteraški nadimak, koleginicu Aranđelović nazvao je Vjericom Radetom srpskog žurnalizma. To mu nije bilo dovoljno već je dodao da „neke Višnje služe da se nađubre” i da je u trendu „boja trule Višnje”. Možda je bio posebno pogođen temom budući da je novac od EU dobila i agencija „Brendon”, njegove bivše supruge Bojane Lekić.
Za filmske efekte pobrinula se producent i glumica Bojana Maljević. Ipak, scenario kao da je prepisala od rediteljke Biljane Srbljanović, predvodnice prethodnog juriša na „Politiku”. Naime, u decembru prošle godine, Srbljanovićeva je, nakon serije „Politikinih” tekstova o donacijama velikih američkih fondacija srpskom nevladinom sektoru, na svom Fejsbuk profilu objavila status od nekoliko hiljada slovnih znakova sa naslovom „Ja bagata a ti gavno” u kojem grubo kleveta mene (autorku ovih tekstova) i Ljiljanu Smajlović. I to pravim uličarskim žargonom, koristeći neproverene informacije i iskrivljujući stvarnost. Ovo njeno pisanije, u formi novinskog članka, preneli su mnogi portali koji vole da se nazovu perjanicama građanskog društva. Iako se u ovom skupu rečenica ne može naći ništa građansko.
Tako je i Bojana Maljević pre dva dana na svom blogu objavila tekst pod nazivom „Višnjina lista” u kojoj pokušava da diskredituje pisanje „Politike” bez ijednog argumenta. Svi podaci objavljeni u tekstu „Evri za stare znance” ispravni su i potvrdila ih je Evropska komisija. Bojana Maljević ne demantuje iznete činjenice, ali ipak negoduje što Višnja Aranđelović nije „sasvim proverila informacije” pa je 188.961 evra koje je primila, nazvala donacijom (koliko je 2012. godine dobio „Monterojal pikčrs” od EU ). Ali taj novac, kako tvrdi, nikako nije donacija, jer je njena produkcijska kuća zapravo pobedila na javnom konkursu za određenu TV seriju.
Najtužnija je činjenica da većina pomenutih igrača prilikom pisanja sledećeg projekta igrati na kartu ugroženosti. Pojedini će se za strane donacije boriti napominjući da su oni baš ta, ugrožena vrsta. „Nezavisni” medijski radnici kojima su „stavljene mete na čelo” tekstovima u „Politici” čije su autorke – „perfidne”, „podle”, „jeftine”, „prodane duše”, „stoka DB-ovska”, „đubrad”, „sponzoruše”...
U tekstu „Evri za stare znance” nije izneta nijedna kvalifikacija, uvreda niti insinuacija, kao ni u prethodnim izveštajima o finansiranju nevladinog sektora. Samo suve činjenice i informacije koje očigledno pogađaju tamo gde pojedince najviše boli.

Propusti Unmika u istrazi o nestalima i ubijenima
Nespremnost da se prati bilo koja od preporuka Komisije za ljudska prava, „tvrdoglavost”, propusti u istrazi o nestalim i ubijenim, samo su neke od mnogobrojnih oštrih kvalifikacija koje su na račun mirovne misije UN na Kosovu uputili međunarodni pravni eksperti, zaduženi za praćenje rada Unmika.
U završnom izveštaju, koji je ujedno i poslednji ove komisije koja je u proteklih osam godina bila zadužena da savetuje i nadgleda kako Unmik poštuje ljudska prava na Kosovu, kritikuje se način na koji je ova misija reagovala na pritužbe građana.
Tročlana ekspertska komisija čak tvrdi da je zbog nemara Unmika došlo do trovanja olovom Roma koji su bili raseljeni u kampove UN na Kosovu. „Unmik je u suštini doprineo trovanju” pa bi zato trebalo stotinama raseljenih romskih porodica da se izvini i da ih obešteti.
Podsetimo, u pet kampova UN izgrađenih na stotinak metara od ogromnih gomila industrijskog otpada iz topionice olova Trepča, otrovalo se nekoliko stotina Roma. Među njima je bilo i mnogo dece.
Američka advokatica Diana Post koja zastupa ove Rome, kaže da je sve to vrlo obeshrabrujuće jer agencija koja se kandiduje za vladavinu zakona i uspostavljanje mira i pravde u svetu ne prati vladavinu prava i svoj mandat o ljudskim pravima.
Jedan od eksperata koji su činili ovo telo, kaže za „Njujork tajms” da komisija može samo da zapita zašto Unmik nije sarađivao sa njom u dobroj veri, umesto što je pretvarao ovaj proces nadgledanja poštovanja ljudskih prava u šou.
Sada bi, kako navodi ovaj sagovornik američkog lista, bilo pravično da se i sami članovi komisije zapitaju koja je njihova uloga u ovoj prevari.
Ovaj izveštaj, kako piše „Njujork tajms”, predstavlja „potencijalni izvor neprijatnosti za UN” koje redovno kritikuju vlade zbog nedostatka odgovornosti i brane žrtve čija su ljudska prava prekršena u konfliktnim zonama širom sveta.
Posle svega komisija je zaključila da je osam godina dug proces davanja mišljenja i preporuka bio potpuno neuspešan.
Zvaničnici Unmika nisu želeli za američki list da komentarišu izveštaj koji je završen u junu. Mirovne operacije UN, koje kontrolišu Unmik, saopštile su da mirovna misija na Kosovu „vrednuje rad savetodavnog panela”, ali i da ipak nije reč o sudu.

Aleksandra Tomić vodi Odbor za finansije
Izborom Aleksandre Tomić (SNS) za predsednika u Skupštini Srbije konstituisan je Odbor za finansije, republički budžet i kontrolu javnih sredstava. Za zamenika predsednika izabran je Milan Lapčević (DSS).
I na ovoj, kao i na svim prethodnim konstitutivnim sednicama radnih tela, opozicija je kritikovala naprednjake što nije bilo konsultacija. Naprednjaci su odbacili optužbe, navodeći da je razgovora bilo, te da je i jučerašnji izbor Lapčevića dokaz za to.
U kraćoj diskusiji niko nije osporio kompetentnost Aleksandre Tomić, pa ni Saša Radulović (DJB), koji je, međutim, zamerio što nije dostavljena njena zvanična biografija. Radulović je kazao i da bi ona trebalo da kaže kako će pojačati nadzornu ulogu odbora nad izvršnom vlašću, „kako se zakonodavna vlast ne bi pretvorila u poslušnika izvršne vlasti”.
Istakavši da se od predsednika odbora ne očekuje neka velika kreativnost, Zoran Krasić (SRS) je zamerio što nije bilo dogovora oko predsedničkih mesta. On je naglasio da bi trebalo četiri-pet predsedničkih mesta da dobije opozicija, kako bi vlast bila bolje kontrolisana.
I Goran Ćirić (DS) izneo je sličnu zamerku uz opasku da „dva i po meseca posle izbora znamo ko ima većinu u parlamentu, pa može sve i da izglasa, ali ne znamo ko je vlast, a ko opozicija”. I Gorica Gajić (DSS) kazala je da se ne zna ko se i gde dogovarao oko predsedničkih mesta.
Odgovarajući na ove primedbe, Vladimir Orlović (SNS) kazao je da se sve radi transparentno oko izbora predsednika, a „predlog postaje predlog kad se iznese na sednici odbora, koje su javne”.
Orlović je kazao da su svi šefovi poslaničkih grupa bili u prilici da čuju kako su razgovori tekli, da je razgovor sa SRS vođen, ali da je iz SRS-a rečeno da njih zanima samo Odbor za kontrolu službi bezbednosti, ili Odbor za odbranu i ništa drugo.
Orlović je konstatovao: „Ako imate tako ultimativan stav, onda je bespredmetno dalje razgovarati. Lako je zaključiti i da je konsultacija bilo, ako se pošteno pogleda koliko je predsedničkih i mesta zamenika predsednika dobila opozicija, ali za svaki dobar odnos potrebne su dve strane.”
Reagujući na Orlićevo objašnjenje, Zoran Krasić je kazao da se „telefonski razgovor ne može tretirati kao parlamentarni dogovor, za to je potreban sastanak”. Krasić je kazao i da su telefonski razgovori neformalni i da „nije lepo prepričavati ih”. Orlić je odgovorio da je Krasićeva opaska potvrda da je razgovora bilo, dodajući da nije prepričavao sadržaj telefonskog razgovora.

Dodik: Mislim da treba verovati Nemačkoj
Republika Srpska daće saglasnost da BiH potpiše Sporazum o stabilizaciji i pridruživanju sa EU, a tom koraku doprineo je sastanak predsednika RS Milorada Dodika sa nemačkim ministrom poljoprivrede Kristijanom Šmitom u Beogradu.
Ovo je jedna od poruka sa zajedničke konferencije Dodika i premijera Aleksandra Vučića koji je naveo da je Šmit njegov prijatelj, ali i neko ko racionalno sagledava prilike na Balkanu.
Predsednik Vlade Srbije je istakao i da je nemački ministar u Beograd došao kako bi predstavnike Banjaluke uverio da otvaranje pregovora o priključenju neće imati negativne posledice za poljoprivredu RS.
„Ali o tome, naravno, odlučuje predsednik Dodik. Kao čoveka od najvećeg autoriteta u RS, zamolio sam ga da tamo bude postignuto dodatno jedinstvo. Zadovoljan sam što su se svi relevantni politički činioci uskladili i oko datuma raspisivanja referenduma o danu RS. A predstavnici EU, iako to pitanje nisu pohvalili, nisu mogli ni da pronađu nikakvu zamerku. Narednih dana sastaću se i sa drugim političarima iz RS, verovatno Mladenom Bosićem i Mladenom Ivanićem”, naglasio je Vučić, dodajući da od njega niko nikada neće čuti da govori negativno o RS.  
Milorad Dodik je zahvalio premijeru Srbije, jer mu je, kako je naveo, omogućio da se sastane sa Kristijanom Šmitom koji je u Beograd došao po nalogu kancelarke Angele Merkel.
„Mislim da je to bio odličan susret i da treba verovati Nemačkoj da je spremna da pomogne BiH, a to znači i RS, na njenom evropskom putu”, poručio je predsednik RS, dok je Vučić njegovu izjavu o spremnosti na saradnju na konferenciji simbolično pozdravio aplauzom.
Na pitanje novinara kada će i zvanično RS podržati potpisivanje SSP za BiH, Dodik je odgovorio: „Gledajte vesti u nedelju ujutru.”
Predsednik je dodao i da stabilnost entiteta na čijem je čelu ima punu podršku Srbije, Aleksandra Vučića i Tomislava Nikolića „koji su uvek spremni da razgovaraju u kontinuitetu o svim pitanjima”, ali i da nikada od njih nije čuo da Srbija ima pretenzije prema BiH.
Premijer Srbije i predsednik RS najavili su i da će biti nastavljen niz zajedničkih infrastrukturnih projekata, kao što je završetak mosta preko Drine Bratunac–Ljubovija, ali i deonice Doboj–Prnjavor u sklopu autoputa Doboj–Banjaluka, i povezivanje Sremske Mitrovice i Bijeljine.
Vučić je najavio i da će u toku avgusta posetiti hercegovački deo Republike Srpske. Osim privredne saradnje, dogovoreno je i da se zajedno obeleže dve godišnjice stradanja srpskog naroda na prostoru BiH i Hrvatske.
„Predstavnici RS i Srbije će se 4. avgusta u naselju Busije (opština Zemun), koje stoprocentno čine izbegli u vreme akcije „Oluja”, setiti tog datuma i progona Srba iz Hrvatske i zapadne Bosne. Učinićemo to dostojanstveno, bez poziva na osvetu i nove sukobe. Posle toga, u Gradini 18. i 19. avgusta obeležićemo godišnjicu otkada su ovde dovedeni prvi Srbi iz Jadovna u sastavu NDH, što simbolizuje početak masovnih stradanja u kompleksu Jasenovca”, najavio je Vučić.
Milorad Dodik osvrnuo se i na najnovije zaoštravanje retorike povodom obeležavanja 21. godišnjice zločina nad Bošnjacima u Srebrenici, rekavši da Srbi sa obe strane Drine nikada nisu osporavali da se taj zločin dogodio.
„Ali to insistiranje da se desio genocid i što im nije dovoljno ako neko izrazi saučešće i žalost, govori nam da je Srebrenica potpuno ispolitizovana i polako gubi onu dimenziju u kojoj svi treba da se poklonimo žrtvama”, kazao je Dodik.
Predsednik RS dodao je i da nema problem s tim da neko ide u Srebrenicu, podsećajući da je i sam tamo bio, ali da nikada ne bi učinio ono što je uradio predsednik LDP-a Čedomir Jovanović.
„On misli da treba da se ukine RS. Nek dođe meni u Banjaluku, Zvornik ili bilo gde u RS i to kaže. Sa ovakvim istupima on deluje van vremena i prostora, kao da je politički nekontrolisana raketa, koja bubne bilo gde”, zaključio je Dodik koji je inače još jednom pozvao na formiranje međunarodne komisije kako bi se došlo do, kako tvrdi, istine o Srebrenici.

Dačić: Nisu u EU svi samo naši prijatelji
Potpredsednik Vlade i ministar spoljnih poslova Ivica Dačić poručio je danas da prijatelji kosovske nezavisnosti i oni koji podržavaju nešto protiv Srbije, od nje ne mogu očekivati da svojim prijateljima zatvara vrata i uvodi sankcije.
„To nije normalno, nijedna zemlja na svetu to ne bi uradila, pa neće ni Srbija. Ako su Rusija i Kina te koje u Savetu bezbednosti UN ne dozvoljavaju da se pitanje nezavisnosti Kosova i teritorijalnog integriteta Srbije reši preglasavanjem, imamo nacionalni i državni interes koji nam svakako nameće da moramo pažljivo da pristupamo tim temama, a dobro znam i da sve vaše zemlje vode sličnu politiku”, rekao je on na konferenciji „Globalna strategija spoljne i bezbednosne politike EU i zapadni Balkan”.
Kada je reč o energetskoj nezavisnosti od Rusije, koju EU želi da navodno ostvari na zapadnom Balkanu, Dačić je rekao da bi voleo da i Nemačka ima takav odnos prema Rusiji.
„Ne može Srbija da ima problem zbog Južnog toka, a da Nemačka nema problem zbog Severnog toka. Ne može Srbija da ima problem što taj nije u skladu sa nekim energetskim paketom, a to isto uradi Nemačka, pa valjda je princip - princip i važi isto za Srbiju, Nemačku i Italiju, to je suština politike koju treba da vodimo”, podvukao je on.
Dačić je kazao da Srbija želi da bude članica EU, ali s druge strane mora da vodi i računa o svojim nacionalnim i državnim interesima.
„Svakako da je naš prioritet članstvo u EU, ali moramo da nađemo zajedničke imenitelje koji nas neće voditi tome da nemamo usklađenu spoljnu i unutrašnju politiku. Mislim da će veoma brzo doći vreme da se preispitaju i posle ovoga što je rekla Viktorija Nuland, mislim da je vreme i za preispitivanje onoga što je urađeno u Srbiji 1999, a ne samo u Iraku, jer ako je politika jedne zemlje bila da se 20 godina ulaže u nezavinost Kosova, onda mislim da moramo da tražimo ne samo greške u našem sistemu”, rekao je on.
„Siguran sam da će većina prisutnih reči da je Milošević kriv. Srbija je imala i ima dobru saradnju sa Haškim tribunalom, ali postoje neke stvari koje predstavljaju grubu manipulaciju, neistinu i laž, kao što je u slučaju invazije na Irak, što je utvrdila komisija u Velikoj Britaniji”, dodao je Dačić.
Prema njegovim rečima, svi dobro znaju da u kosovskom selu Račak, gde se navodno desio zločin, koji je bio neposredan povod za bombardovanje SRJ, deo civila nije sahranjen na tom mestu, a kada se pitaju seljaci oni kažu da su na vojnom groblju.
Kako su to onda ubijeni civili?, pitao je Dačić.
„Sedamnaest godina posle bombardovanja ne možemo tek tako da kažemo da ćemo uskladiti potpuno našu spoljnu i bezbednosnu politiku, jer su u EU svi samo naši prijatelji. Moram da kažem da, nažalost, nije baš tako i to je činjenica. Mi želimo da nosimo svoj deo odgovornosti i nosimo svoj krst, ali ne možemo samo mi da budemo ti”, poručio je on.
Dačić je ukazao da se želja za kompromisom često tumači kao slabost, i kao da treba udarati na Srbiju koja sada dobija lekcije od Turske da treba da poštuje ljudska prava.
On je dodao je da, kroz proces skrininga vezano za poglavlje 31, da će Srbija morati da pogleda i neka dokumenta koja inače čine samo ovo poglavlje, a to je Stragegija odbrane, nacionalne bezbednosti....
Mekalister: Otvaranje zasluženo; Dačić: Pretnje nisu svrsishodne
Ministar spoljnih poslova Srbije Ivica Dačić ponovio je danas da su Srbija i Hrvatska, bez obzira na razlicite izjave koje se ponekad mogu tumačiti kao dnevne politike, postigle dogovor u Parizu da nastave da rešavaju bilateralna pitanja, da probaju da gledaju u budućnost i da traže zajednički interes.
On je u odgovoru na pitanje novinara da li je sve spremno za otvaranje poglavlja 18. jula u Briselu, te da li je moguća ponovna blokada Zagreba, primetio da nisu svrsishodne „te razne pretnje da će se uslovljavati sa jedne ili sa druge strane”, te potvrdio da će poglavlja biti otvorena.
„Međuvladina konferencija zakazana je za 18. jul u Briselu, premijer će najverovatnije predvoditi srpsku delegaciju i tu nema nikakvih problema, odnosno poglavlja će biti otvorena”, poručio je Dačić na zajedničkoj konferenciji za nvoinare sa evropskim izvestiocem Dejvid Mekalisterom i dodao: „Naš interes je da probamo da živimo za budućnost, jer od prošlosti se ne može živeti”.
On je naveo da će se sutra sastati sa hrvatskim ministrom spoljnih poslova Mirom Kovačem, koji dolazi u Suboticu, na svečanost hrvatske zajednice.
Izvestilac EP Dejvid Mekalister rekao je da je otvaranje poglavlja 23 i 24 dobar dan za Srbiju, jer su to ključna poglavlja i veliki korak napred.
On je pohvalio sjajan posao koji je uradio srpski pregovarački tim, te naglasio da je otvaranje poglavlja zasluženo.
Mekalister je rekao da razume da Hrvatska ima posebnu zabrinutost, koja je sada pokrivena, tako da može da se nastavi napred.
Podsetio je da otvaranje poglavlja zahteva usaglašavanje svih država članica EU, te da ponekad potrebno malo više vremena nego što je očekivano, ali je izneo uverenje da će Srbija nastaviti da otvara ostala poglavlja.
(Tanjug)

Mekalister: Nastavite ka EU, spoljnu politiku usaglasite posle
Srbija treba da nastavi da korača „dugim putem koji vodi ka članstvu u Evropsku uniju”, poručio je danas izvestilac Evropskog parlamenta (EP) za Srbiju Dejvid Mekalister i izrazio uverenje da će Beograd, „kada bude potrebno”, usaglasiti svoju spoljnu i bezbednosnu politiku sa Briselom.
„Nastavite da idete tim dugim putem koji vodi ka članstvu u EU. Neće biti lako, ali ima puno ljudi u zemljama članice koje pružaju podršku Srbiji. Siguran sam da ćete u momentu kada bude potrebno usaglasiti bezbednosnu i spoljnu politiku”, rekao je Mekalister na konferenciji „Globalna strategija spoljne i bezbednosne politike EU i zapadni Balkan” koja se održava u Beogradu.
Prema njegovim rečima, Unija se suočava sa velikim neizvesnostima i izazovima, ali on veruje da posvećenost politici proširenja u EU treba da jača, a ne da slabi.
„Verujem da je politika proširenja bila uspešna i doprinela promovisanju prosperiteta, bezbednosti širom Evrope. Ishod referenduma u Velikoj Britaniji ne bi trebalo da ima negativne posledice na naše napore da nastavimo rad na procesu proširenja”, istakao je Mekalister.
On je izrazio uverenje da zemlje zapadnog Balkana ne samo da imaju evropsku perspektivu, već i evropsku budućnost.
Mekalister ističe da Srbija, kao zemlja koja ima sjajne ljude, zaslužuje da postane deo porodice evropskih naroda.
„Zemlje članice EU se u sve većoj meri suočavaju sa propagandnim ratom, sajber ratom, hibridnim pretnjama, terorizmom i ekstremističkim nasiljem u najbližem okruženju, a međunarodni terorizam je zakucao na vrata Unije. Svi ti napadi koji su se odigrali u Evropi su opominjujući. Pored spoljnih izazova suočeni smo sa najvećim unutrašnjim izazovom, sa kojim se Unija do sada nije suočavala”, rekao je on.
Mekalister, Nemac koji je delom britanskog porekla, kazao je da je ishod referenduma u Velikoj Britaniji nešto čime se nećemo baviti samo danas.
On je rekao da mu je demokratska odluka „jedne uske manjine u Engleskoj i Velsu” slomila srce.
„Tri nedelje je prošlo, a još uvek patim i vidim to kao jednu užasnu grešku, koju moramo da prihvatimo. Velika Britanija verovatno napušta EU”, konstatovao je Mekalister dodajući da proces proširenja postaje reverzibilan, što do sada nismo imali.
On je ocenio da je potrebno da EU i Velika Britanija uspostave dobrosusedske odnose, da ne budu „zle” jedne prema drugima, ali i ukazao da svako ko želi pun pristup evropskom tržištu mora prihvatiti pravila EU.
Kada je reč o poglavlju 31, koje se odnosi na zajedničku spoljnu i bezbednosnu politiku, on je podsetio da je EP sa žaljenjem konstatovao vojne vežbe Srbije i Rusije, objasnivši da je time EP pokušao da signalizira Srbiji da nastavljanje dualnog pristupa Rusiji ne može da se na duge staze toleriše.
On je rekao da agresivnost Rusije ne može da se toleriše, ali da uzima u obzir da Srbija ima tradicionalno jake veze sa Rusijom.
Istovremeno je podvukao da je Srbija sprovela 10 puta više zajedničkih vojnih vežbi sa zapadnim saveznicima nego sa Rusijom, ali toga nisu svi svesni u Briselu.
„Da bismo smanjili energetsku zavisnost Srbije od Rusije mislim da ćemo morati da se bavimo i projektom Energetska zajednica. Žan-Klod Junker i ja smo u više navrata nagalšavali da svih šest zemalja zapadnog Balkana moraju biti uključene u sve strateške projekte vezane za energetiku”, objasnio je on.
Mekalister je kazao da je saglasan sa zaključcima iz Varšave da su odnosi Srbije i NATO od koristi za Srbiju, alijansu, ali i region.
Istovremeno je razjasnio da članstvo u EU nije vezano za članstvo u NATO, podsećajući da šest članica Unije nisu članice vojne alijanse.
Kada je reč o Globalnoj strategiji EU Mekalister je ocenio da je ona predstavljena u nesretnom trenutku, i da nije dobila pažnju koju zaslužuje, a zaslužuje punu političku pažnju.
„Van svake sumnje je da je Strategija vrlo ambiciozna, ali i vrlo promišljen i osmišljen dokument. Potpuno je različit od onog što je Havijer Solana formulisao 2003. 'Evropa nije nikada bila tako slobodna i prosperotetna, u dobroj situaciji', bile su reči Solane pre 13 godina. Sada živimo  svetu koji je kompleksniji, pun sukoba”, ukazao je Mekalister.
On je rekao da ovaj dokument treba da postane polazište strateških analiza i sistematskog pristupa gde će osećaj svrhovisosti preovladati.
Mekalister je pohvalio kontinuirano učešće Srbije u različitim civilnim i vojnim misijama u okviru zajedničke spoljne i bezbednosne politike, uprkos svim teškoćama i izazovima.
„Vaš angažman u misijama EU, i operacijama UN je impresivan”, podvukao je on.
Pohvalio je i napore vlade u Beogradu, kao i naroda Srbije u vezi sa migrantskom krizom.
„Zaista ste imali prilike da vrlo brzo i pragmatično pristupite rešavanju migrantske krize na svom tlu. Mnoge članice EU mogu da nauče od vas kako se upravlja tom krizom”, objasnio je on.
Moramo da budemo svesni da ne samo zemlje zapadnog Balkana, već i članice EU, zbog otvaranja novih kanala, moraju da se posvete rešavanju ovog izazova, podvukao je Mekalister.
On je čestitao Srbiji na skorijem otvaranju daljih poglavlja, rekavši da je to nešto što je Srbija odavno zaslužila, a da slično mišljenje dele u Parizu, Rimu, Beču i Lisabonu.
„Pod slovačkim predsedavanjem bih voleo da vidim otvaranje nekih drugih poglavlja. To bi bio dobar signal”, poručio je s tim u vezi Mekalister. (Tanjug)

Gojković: Parlament spreman za sednicu o vladi
Predsednica Skupštine Srbije Maja Gojković izjavila je danas da je republički parlament spreman za sednicu na kojoj će biti birana vlada i da će ta sednica biti zakazana odmah pošto mandatar Aleksandar Vučić završi ekspoze i predloži sastav vlade.
Gojković je novinarima u Skupštini Srbije rekla da je mandatar izneo jasan odgovor kad će vlada biti fomirana - kad se steknu uslovi, kad on bude spreman da iznese personalni sastav vlade i kad završi ekspoze.
„Parlament je spreman i mi ćemo odmah, u roku od tri dana od mandatarove odluke, zakazati sednicu”, rekla je Gojković.
Vlada Srbije će, kako dodaje, u svakom slučaju biti formirana u zakonskom roku. (Tanjug)

Miščević: Dosad nismo imali tako snažnu podršku Nemačke
Šefica srpskog pregovaračkog tima Tanja Miščević izjavila je danas da, u pregovorima o članstvu u Evropskoj uniji, Srbija nikada dosad nije imala tako snažnu podršku Nemačke i dodala da otvaranjem poglavlja Beograd dokazuje svoj kredibilitet.
Ta podrška, kako kaže, najbolje se videla u skidanju blokade Hrvatske za otvaranje poglavlja 23, i to je prvi put da imamo tako snažnu podršku Nemaca.
„Svima nama koji se bavimo evropskim integracijama bio cilj ili želja da Srbija dobije jaku podršku Nemačke u procesu evropskih integracija. Nikada nismo imali tako snažnu nemačku podršku kao sada, što je veliki i značajan zamajac”, rekla je Miščević gostujući na RTS.
Ona je pojasnila da za Srbiju postoji jedan novi pristup u pregovaračkom procesu, malo izmenjen u odnosu na Crnu Goru, i tek kada budu otvorena poglavlja 23 i 24, plus poglavlje za praćenje dijaloga o normalizaciji odnosa Beograda i Prištine poglavlja 35, tek tada sva ostala poglavlja mogu da se otvaraju.
„Otvaranjem poglavlja mi dokazujemo kredibilitet, da su svi akcioni planovi, sve mere koju su predviđene, sve aktivnosti koje je uradila država sa civilnim društvom ozbiljno sprovode. Da jesmo ozbiljni pokazao je i izveštaj naših kolega koje prate akcioni plan za poglavlje 23, koje je pokazalo se da je 80 odsto mera sprovedeno”, rekla je Miščević.
Ona je dodala da se ovih dana o sprovođenju posebnog plana za nacionalne manjine, da se prati kakva su mišljenja i posebni interesi držav članica posebno država iz okruženja.
Miščević kaže da se sa Briselom intenzivno razgovara koja se poglavlja mogu otvoriti na sledećoj međuvladinoj konferenciji u oktobru.
Govoreći o preuzimanju predsedavanja EU od strane Slovačke, ona je rekla da Slovačka ima proširenje među svojim prioritetima i da će proširenje biti glavno mesto na njihovoj agendi. (Tanjug)

Građani platili najveći deo izborne kampanje
Stranke su u izbornoj kampanji prijavile prihode u ukupnom iznosu oko 1,2 milijarde dinara, odnosno oko 10 miliona evra, a rashodi su im iznosili, prema finansijskim izveštajima, oko 1,5 milijardi, to jest oko 12 miliona evra. Troškovi ove izborne kampanje nešto su manji nego 2014, a pogotovo 2012. godine, ali su i dalje veoma visoki i gotovo u celini su finansirani sredstvima iz budžeta – što direktno, što indirektno, ocena je Transparentnosti Srbija (TS) na osnovu analize izveštaja koje su stranke i koalicije podnele Agenciji za borbu protiv korupcije.
Od ukupnih sredstava za kampanju, 37 odsto partije su dobile iz budžeta, a udeo njihovih sopstvenih sredstava bio je 25 odsto. Sopstvena sredstva su novac koji su političke stranke imale na svojim računima u doba kada su izbori raspisani, a on je takođe iz budžeta iz koga inače stranke dobijaju i najveći deo novca za redovan rad, rekao je Nemanja Nenadić, programski direktor TS, na jučerašnjoj konferenciji za novinare. Ova organizacija je upoređivala rezultate svog monitoringa izborne kampanje sa izveštajima političkih stranaka.
Treći po visini izvor prihoda za kampanju jesu krediti i zajmovi – 19 odsto.
„Međutim, prema izveštajima stranaka, vidi se da će neki krediti biti izmireni u nekim slučajevima do kraja godine, a u nekim do kraja 2018. godine (Savez vojvođanskih Mađara je, na primer, otplatio kredit odmah). I u ovom slučaju, krajnji izvor finansiranja kada je reč o parlamentarnim strankama opet je budžet. Znači, sredstva iz javnih izvora su 37 procenata plus 25 plus 19”, istakao je Nenadić – i dodao još jedno „plus”. Naime, kako je objasnio, nepokriveni rashodi su 16 odsto i oni će verovatno, u 90 odsto iznosa, biti plaćeni prihodima koje parlamentarne stranke budu dobile iz budžeta za redovan rad.
I pored brojnih vrsta finansiranja koje zakon dopušta, zaključio je Nenadić, proizlazi da je realno finansiranje kampanje iz izvora koji nisu budžetski u najboljem slučaju oko tri odsto, i to su prilozi fizičkih lica.
„Ova kampanja je, dakle, uglavnom finansirana iz budžeta i zato građani imaju pravo da se pitaju na koji način će ova materija biti uređena”, rekao je Nenadić, a predsednik TS Vladimir Goati je dodao da se sa ovih 97–98 odsto prihoda iz budžeta „ne mičemo sa mesta koje smo imali 1998–1999. godine”. Partije, koje u parlamentu donose zakone, pa i o vlastitom finansiranju, jesu te koje su širokogrude i nežne prema sebi, a ne država, kako su građani skloni da kažu ili misle, naveo je Goati.

Najveće otvoreno pitanje ovog monitoringa jeste da li je SNS platio za svoje oglašavanje na TV Hepi (procenjeno na oko 62 miliona dinara), s obzirom na to da se iz objavljenih izveštaja ne vidi da je nešto plaćeno za oglašavanje ovoj TV kući. 

Najveći trošak je, kao i ranije, za TV oglašavanje – 57 odsto, zatim za izborne materijale – blizu 13 odsto, pa za oglašavanje u štampi sa oko 11 odsto učešća. SNS je na TV oglašavanje potrošio 4,3 miliona evra ili 61 odsto novca koji je dat za spotove. Udeo SPS-a je 20 odsto, SRS-a sedam, DS-a i koalicije SDS–LDP–LSV po pet, a Dveri–DSS – dva odsto.
Podaci iz finansijskih izveštaja pokazuju da su stranke prijavile ukupno 7,1 milion evra troškova oglašavanja na TV stanicama, i to je, na prvi pogled, iznos koji se gotovo u dinar poklapa sa podacima koje je izneo TS u maju ove godine. Međutim, obračuni cena i popusta koje je izneo TS ne uključuju većinu regionalnih TV stanica, kao ni lokalne TV stanice, a partijski izveštaji, s druge strane, uključuju i neke prateće troškove, pored samog oglašavanja. Zbog toga ima pitanja koja bi trebalo razjasniti, navode u TS i ukazuju da najveći problem predstavlja to što u praksi emiteri mogu odstupati od oglašenih cenovnika (u sekundama) i naplaćivati svoje usluge po nekom drugom kriterijumu (na primer gledanost). Drugi činilac koji unosi nesigurnost jeste poslovanje preko posrednika.
Kada se posmatraju samo najveće TV stanice procene TS se sa podacima iz izveštaja ne slažu u ukupnom iznosu za oko 120 miliona dinara, odnosno milion evra. TS monitoring je potcenio troškove oglašavanja na javnom servisu – oni su redom plaćeni više. S druge strane, procene se u većini slučajeva poklapaju kada je reč o oglašavanju na Prvoj i B92 (kada se posmatraju zajedno), mada i tu ima izuzetaka, jer izgleda da je SNS dobio veći, a koalicija Dveri–DSS manji popust od procena koje je TS dao na osnovu relevantnih parametara.
Kod TV Hepi se procene takođe uglavnom slažu, osim u slučaju SRS-a. Najveće otvoreno pitanje ovog monitoringa jeste da li je SNS platio za svoje oglašavanje na TV Hepi (procenjeno na oko 62 miliona dinara), s obzirom na to da se iz objavljenih izveštaja ne vidi da je nešto plaćeno za oglašavanje ovoj TV kući. Moguće je da, kao u nekim ranijim prilikama, ovaj trošak nije bio prikazan gde treba, već u okviru neke šire kategorije.
Troškovi oglašavanja u štampanim medijima, iako znatno niži od onih u elektronskim, nisu bili zanemarljivi – premašuju 1,2 miliona evra. Kod ove vrste oglasa je disproporcija među strankama nešto manje zastupljena, a udeo najvećeg oglašivača, SNS-a, sličan je izbornom uspehu te liste – 49,1 odsto. Udeo SPS-a je 18,4 odsto, SRS-a – 13,7, DSS–Dveri – 8,2, DS-a – 7 odsto, a na ostale otpada 3,5 odsto.
„Prema zvaničnim izveštajima političkih stranaka, troškovi oglašavanja u štampanim medijima su bili veći od naših procena (ukupno oko 1,4 miliona evra), što ne treba da čudi, kada se ima u vidu da naš uzorak nije pokrivao regionalne i lokalne medije, ali ni ’insertacije’, za koje ne postoje redovni cenovnici”, ističu u TS.
U TS su na osnovu ove analize izveštaja zaključili da je velika većina opaženih rashoda bila prijavljena, što znači da praćenje i kontrola imaju pozitivnog efekta. Postoje, međutim, brojne situacije u kojima rashodi, u najmanju ruku, nisu ispravno kategorisani, što otežava kontrolu i smanjuje vrednost objavljivanja izveštaja.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

FBI upozorava na formiranje „terorističke dijaspore” ID
VAŠINGTON – Visoki zavničnici FBI-ja upozorili su danas na moguć porast ekstremističkog nasilja s formiranjem „terorističke dijaspore” kada pripadnici Islamske države pretrpe poraz u Iraku i Siriji.
„Svi znamo da će izvan kalifata biti stvorena teroristička dijaspora nakon što vojne snage poraze kalifat”, rekao je direktor FBI Džejms Komi pred Odborom za unutrašnju bezbednost Predstavničkog doma.
Komi je istakao da će se „hiljade tetorista raširiti po svetu” i dodao da je „posao FBI-ja da ih prepozna i zaustavi pre nego što uđu u SAD kako bi naudili nevinim ljudima”, prenosi AP.
Kada budu poraženi u Iraku i Siriji pripadnici Islamske države će očajnički pokusavati da dokažu da su i dalje vitalni, što će verovatno uzrokovati niz terorističkih napada”, dodao Komei.
Direktor CIA-e Džon Brenan procenio je prošlog meseca da je u Iraku i Siriji ostalo između 18.000 do 22.000 džihadista i predvideo da će verovatno pojačati napade širom sveta kako budu suzbijani u tim zemljama, rpenosi Tanjug.

Nemačka bi da bude velesila
Od našeg dopisnika
 
Frankfurt, Hajdelberg – Naši nemački prijatelji su spremni, tako da možemo zajedno da iznesemo ovu inicijativu, rekao je juče francuski predsednik Fransoa Oland, najavljujući, uoči tradicionalne vojne parade povodom Dana pada Bastilje 14. jula, predlog za jačanje odbrambene saradnje u Evropi.
„Reč je o tome da se olakšaju akcije EU izvan njenih granica, da se poveća bezbednost naših partnera i suseda, da zajedno razvijamo naše sposobnosti za reakciju i odvratimo terorističke pretnje”, rekao je Oland, ističući da je „na Evropljanima da se pobrinu za vlastitu bezbednost i deluju koliko god je moguće autonomno”.
Iako je ova ideja postojala još od samih početaka evropskih integracija, Francuzima bi se u realizaciji ove ideje uvek nekako isprečili „degolisti”, koji su poput generala Šarla de Gola smatrali da bi to, kao i učešće u komandnim vojnim strukturama NATO-a, ugrozilo francusku suverenost i vojnu nezavisnost. U Nemačkoj, pak, insistiranje na građenju jake vojske i učešće u međunarodnim vojnim akcijama decenijama je bilo tabu, pre svega zbog neslavne nacističke prošlosti.
Međutim, odluka Velike Britanije da izađe iz Evropske unije dala je vetar u leđa realizaciji ove ideje, budući da je London tradicionalno bio protiv evropske vojske, smatrajući da je vojna saradnja u okviru NATO-a dovoljna da zaštiti Evropu. Osim toga, i u Nemačkoj je sazrela ideja da više ne želi da u međunarodnim odnosima ima status „ekonomskog džina a političkog patuljka”.
Stoga je „bregzit” podstakao da dobar deo takozvane Bele knjige Ministarstva odbrane o nemačkoj bezbednosnoj politici bude u znaku formiranja evropske vojske i ostalih projekata u EU kojima će se napredovati ka stvaranju bezbednosne o odbrambene unije. Nemačka ministarka odbrane Ursula fon der Lajen je na predstavljanju „Bele knjige”, koju je usvojio ceo kabinet Angele Merkel, ukazala da je ovo dosad sprečavao London, a da je sada moguće uspostaviti i evropski „civilno-vojni štab”, koji bi raspoređivao evropske vojne misije, ali i vojnomedicinske snage.
„Iz iskustva mogu da kažem da je u prošlosti Britanija govorila da neće ovakve stvari. To je paralizovalo Evropsku uniju u pogledu spoljne i bezbednosne politike. To ne sme da znači da ostatak Evrope ostaje neaktivan, ali mi moramo da krenemo napred sa ovim velikim pitanjima”, rekla je ministarka najavljujući francusko-nemačke odbrambene projekte i dodajući da je London godinama blokirao evropske projekte poput formiranja „evropske mobilne bolnice koje su neke države članice želele da ostvare kako bi im bila na raspolaganju u kriznim područjima”.
Objašnjavajući razloge za sastavljanje nove „Bele knjige” o bezbednosnoj politici Nemačke, Fon der Lajenova je istakla da je prethodna „Bela knjiga” objavljena 2006. „kada je Rusija bila partner, u Siriji i Libiji nisu besneli građanski ratovi, nije bilo ni Islamske države, niti sukoba u Ukrajini i izbegličke krize. Kako se navodi u „Beloj knjizi”, terorizam je glavna pretnja za Nemačku pri čemu će Nemačka preuzeti odgovornost za globalnu bezbednost tako što će pomoći da se prevaziđu sadašnji i budući bezbednosni i humanitarni izazovi.
„Nemačka je globalno veoma povezana zemlja koja, zbog svoje ekonomske, političke i vojne snage, ima odgovornost da aktivno pomogne oblikovanju svetskog poretka”, navodi se u ovom dokumentu, koji mnogi sagledavaju kao ogromnu stratešku promenu politike Nemačke, koja je se pod teretom nacističke prošlosti suzdržavala da se aktivnije vojno angažuje širom sveta.
Međutim, ovo je možda promena na papiru, ali u stvarnosti promene u tom smeru se događaju još od 1994. kada je Savezni ustavni sud Nemačke dozvolio vlastima da vojnike Bundesvera šalje u međunarodne mirovne misije. Međutim, prva vojna angažovanja odmah su bila bez odobrenja Saveta bezbednosti Ujedinjenih nacija pa su tako nemačke snage u vreme demohrišćanskog kancelara Helmuta Kola učestvovale u NATO bombardovanju Republike Srpske u BiH 1995. a potom u vreme socijaldemokratskog kancelara Gerharda Šredera u bombardovanju SR Jugoslavije 1999.
Uz učešće u operacijama u Avganistanu, to je poprilično „olabavilo” tradicionalno nemačko ustezanje od korišćenja vojnih snaga, premda će potom odbijanje da se učestvuje u bombardovanju Iraka i Libije zagovornici intervencionizma oceniti kao nemački korak unazad. Ipak, Nemačka je u minulom periodu ne samo pristala da učestvuje u akciji bombardovanja položaja ID u Siriji već je razbila još jedan tabu – počela je da naoružava i vojno obučava jednu stranu u sukobu, konkretno Kurde.
Ali jačanjem vojnih potencijala i akcija Nemci zapravo žele da povećaju svoju spoljnopolitičku moć pa tako ističu da neće odustati od toga da dobiju stalno mesto u Savetu bezbednosti Ujedinjenih nacija, koje imaju samo SAD, Rusija, Kina, Velika Britanija i Francuska, što im omogućava pravo veta na odluke koje donosi ovo najviše telo svetske organizacije.
Zapravo Nemačka želi da postane velesila, što je suštinski početkom marta na jednom stranačkom skupu i najavila kancelarka Angela Merkel.
„Nemačka bi trebalo da preuzme veću ulogu na svetskoj političkoj sceni”, rekla je ona, dodajući da bi trebalo i da proširi svoj uticaj u svetu. „Ne bi trebalo da širimo svoj uticaj samo putem izvoza. Moramo da preuzmemo više odgovornosti za ono što se dešava van evropskih granica, širom sveta. To znači više humanitarne pomoći, veći angažman u zaštiti klime, fer trgovinu i mnogo više od onoga što bi se događalo u jednom zatvorenom društvu.”
Snažniji nemački politički i vojni angažman na svetskoj političkoj sceni nije ipak novina, budući da upravo Merkelova sa Olandom učestvuje u pregovorima za rešavanje sukoba u Ukrajini, dok su trupe Bundesvera u akcijama u Siriji, Avganistanu, Maliju, Kosovu, Sudanu, Liberiji...
Formiranjem svojevrsne evropske vojske Francuska i Nemačka žele da vojnopolitički budu nezavisnije od Vašingtona, koji ima presudnu reč u okviru NATO-a. Međutim, ono što Nemačku udaljava o želja da bude ne samo ekonomski već i vojnopolitički džin jeste činjenica da je u okviru alijanse ona među onima koji najmanji deo svog bruto društvenog proizvoda (BDP) troše na odbranu.
Pa tako članice NATO-a imaju obavezi da na odbranu troše dva odsto BDP-a, a Nemačka troši tek 1,2 odsto, i to sa najavljenim povećanje od dodatnih 10 milijardi evra u naredne četiri godine.
Osim toga, već neko vreme u žiži interesovanja nemačke javnosti je i nedovoljna opremljenost nemačkih vojnika, koji su zbog manjka opreme bili prinuđeni da vežbaju koristeći drvene štapove umesto puške.
Prošlog decembra je otkriveno da je manje od polovine nemačke flote od 66 borbenih aviona „tornado” zaista spremno za letenje, a godinu dana ranije isto je utvrđeno i za 24 od ukupno 56 transportnih avione Bundesvera, koji su od ključne važnosti za misije u Iraku i zapadnoj Africi.
Slični problemi u kvalitetu i operativnosti utvrđeni su i kod helikoptera, oklopnih transportera i pomorskih fregata, ali uprkos tome sve do najavljenog povećanja vojni budžet nije menjan.
Međutim, stručnjaci kažu da je to povećanje skromno i da neće pomeriti Nemačku do statusa vojnog džina.
Nema bezbednosti bez jake saradnje sa Rusijom
Frankfurt, Hajdelberg – „Bela knjiga” nemačkog ministarstva odbrane iznosi poprilično izbalansiran stav prema Rusiji pa ističe da se održiva evropska bezbednost i napredak Evrope ne može postići bez jake saradnje sa Rusijom, iako ona sada u očima Nemačke predstavlja izazov.
„Zbog toga je veoma važno da u našim odnosima sa Rusijom pronađemo ravnotežu između, s jedne strane, kolektivne odbrane i povećane fleksibilnosti, i s druge strane, kooperativne bezbednosti i sektorske saradnje”, navodi se u ovom dokumentu u kojem se ističe i da se „Rusija okreće od bliskog partnerstva sa Zapadom i insistira na strateškom rivalitetu” te da će, ako ne promeni kurs, „još dogledno vreme predstavljati izazov za bezbednost na našem kontinentu”. Prema oceni nemačkog ministarstva, Rusija „otvoreno dovodi u pitanje mirni evropski poredak” svojom spremnošću da koristi silu za svoje interese i prekraja granice na Krimu i u istočnoj Ukrajini.

U Ukrajini se zapalio avion Su-25, pilot se katapultirao
MOSKVA – U Ukrajini se za vreme leta zapalio avion Su-25 a pilot je uspeo da se katapultira, navodi se na zvaničnom sajtu ukrajinskog Ministarstva odbrane.
„Oko 16 časova u Sarokonstantinovu se tokom ispunjavanja planskih letova zapalio avion Su-25. Pilot je reagovao profesionalno i katapultirao se”, navodi se u saopštenju.
Navedeno je da je požar ugašen, kao i da se pilot nalazi u dobrom stanju, prenosi Sputnjik.
Uzrok požara će ustanoviti specijalna komisija. Prema prvim podacima istražne grupe vojnih tužilaca, Su-25 je pao tokom leta, prenosi Tanjug.

Džordž Soros: Ukrajina je glavni adut EU
Nedugo pošto je upozoravao da će „bregzit” izazvati raspad EU, pad funte i finansijsku krizu kakva se dogodila 2008. godine, kao i da je ovo vreme u kome se Rusija uzdiže dok EU propada, američki milijarder Džordž Soros je pre nekoliko dana objedinio svoje preporuke za oživljavanje Evropske unije.
Snagu za ovaj proces prepoznao je u reakciji dela britanskog stanovništva na referendumski ishod o izlasku Velike Britanije iz EU. „Koliko god je „bregzit” bio negativno iznenađenje, spontana reakcija na njega je pozitivna”, napisao je u autorskom tekstu na portalu nevladine organizacije „Projekat sindikat”, koju čine uticajni ljudi u politici, biznisu i nevladinom sektoru.
Iako rezultati glasanja ne mogu da se ponište, Soros je naveo da bi kampanja prikupljanja potpisa za novi referendum mogla da bude pokret koji bi transformisao političku scenu stvarajući novi entuzijazam za članstvo u EU. Ovakav pristup bi, smatra on, mogao da se kopira i u ostatku EU, da se stvore pokreti za spas EU, uz njene duboke promene. Soros je uveren da bi u narednim mesecima sve više i više ljudi bilo spremno da se pridruži ovom pokretu.
Primećujući da su se mobilisali ljudi koji su glasali i za i protiv, a što je najvažnije i oni koji nisu ni glasali (među njima naročito mladi ljudi do 35 godina), Soros konstatuje da je to vrsta angažmana kakvu EU nikada nije bila u stanju da podstakne. Na taj način bi neizbežan raspad EU, kako je to izgledalo odmah po objavljivanju rezultata referenduma, mogao da se preokrene u sasvim suprotnom pravcu – da postane podsticaj za stvaranje jače i bolje Evrope.
„Ono što EU ne sme da uradi jeste kažnjavanje britanskih birača dok se ignoriše sasvim opravdana zabrinutost zbog mana unije. Evropski lideri bi trebalo da priznaju svoje greške i demokratski deficit u institucijama. Umesto da tretiraju ’bregzit’ kao pregovore o razvodu, trebalo bi da iskoriste priliku da ponovo ’izmisle’ EU – stvarajući vrstu kluba, kome bi Velika Britanija i ostale države koje su pod rizikom da napuste EU – zapravo želele da se pridruže.”
Princip koji pominje Soros koliko je jednostavan toliko je i nedostižan pod ovakvim uređenjem EU. Ako nezadovoljni glasači u Francuskoj, Nemačkoj, Švedskoj, Italiji, Poljskoj i bilo gde širom EU od nje imaju koristi u svojim životima – EU će ojačati. Ako ne, raspašće se brže nego što su trenutno svesni njeni lideri i građani.
Kao sledeću „crnu tačku” EU, Soros vidi Italiju koja se suočava sa krizom bankarskog sistema i referendumom u oktobru. Italijanski premijer Mateo Renci je uhvaćen u „kvaku 22”: ako ne može da reši bankarsku krizu na vreme, izgubiće referendum, što bi moglo na vlast da dovede pokret „Pet zvezdica”, partnera UKIP-a (Partije za nezavisnost Ujedinjenog Kraljevstva) u Evropskom parlamentu. Da bi našao izlaz, Renciju je potrebna pomoć evropskih vlasti, ali su one, kako smatra Soros, prespore i nefleksibilne.
On upozorava da evropski lideri moraju da shvate da je EU na ivici kolapsa i da bi, umesto što krive jedni druge, trebalo da se udruže i usvoje posebne mere. Prva je da se mora povući jasna granica između EU i evrozone. „Te srećne zemlje koje nisu članice evrozone ne bi trebalo da se suočavaju sa diskriminacijom. Ako evrozona želi da bude jače integrisana, kao što bi trebalo da bude, ona mora da ima svoj trezor i budžet, da služi kao fiskalni autoritet zajedno sa svojom monetarnom vlašću – Evropskom centralnom bankom.”
Drugo, EU bi trebalo da stavi na raspolaganje svoje velike neiskorišćene kredite, a lideri EU bi bili neodgovorni ukoliko ne bi iskoristili ove kapacitete.
Na treće mesto Soros stavlja jačanje bezbednosnih mera kojima bi bila ojačana odbrana od „spoljnih neprijatelja” koji su skloni da iskoriste trenutne slabosti EU. On je razvio svoju staru tezu da sudbina EU zavisi od budućnosti Ukrajine.
„Najveća prednost EU je Ukrajina, čiji su građani spremni da umru u odbranu svoje zemlje. Braneći sebe oni brane EU – što je danas veoma retko u Evropi. Ukrajina je srećna što ima novu vladu koja je još odlučniji i spremnija da sprovede reforme koje zahtevaju obe strane: i njeni građani kao i podržavaoci spolja. Ali EU i njene države članice ne pružaju podršku Ukrajini koju ona zaslužuje (SAD podržavaju Ukrajinu mnogo više)”, napisao je Soros.
Ponovivši svoj nedavni stav da planovi EU za rešavanje izbegličke krize moraju da budu detaljno revidirani, on je ocenio da trenutna politika Brisela prema migrantima počiva na nerazumevanju i nedoslednosti koje ih čine neefikasnim. „Oni su nažalost bespomoćni i koriste sredstva prinude koja stvaraju otpor”, napisao je Soros i podsetio da je on već predložio detaljna „lekovita sredstva” za ove probleme na drugim mestima.
Sve u svemu, zaključak je da ako primeni ovih nekoliko mera, odnosno ako se „prepakuje”, EU će postati organizacija kojoj će ljudi želeti da pripadaju. U tom trenutku, promene sporazuma – i dalje integracije – još jednom će postati moguće.
„Ako evropski lideri ne reaguju, oni koji žele da spasu EU tako što će je „ponovo izmisliti” trebalo bi da prate mlade aktiviste u Britaniji”, napisao je Soros i zaključio da „sada više nego ikada branioci EU moraju da pronađu načine da se oseti njihov uticaj”.

Kremlj: Vlast u Crnoj Gori će snositi svu odgovornost
Moskva – Crnogorski premijer Milo Đukanović namerno pokušava da uništi tradicionalno prijateljske odnose sa Rusijom, poručeno je iz Kremlja, a prenosi B92.
Portparolka ministarstva spoljnih poslova Marija Zaharova je na redovnoj konferenciji rekla da će vlast u Podgorici „snositi punu odgovornost za svoj antiruski stav”.
„Primili smo k znanju Đukanovićeve izjave o ’ruskoj propagandi’ iz proteklih dana”, rekla je Zaharova, reagujući na izjavu da su ljudi iz „najnižih slojeva na Balkanu plen za rusku propagandu”.
Kako je rekla, Đukanović „otvoreno i eksplicitno predvodi trend namernog rušenja tradicionalno prijateljskih odnosa dve zemlje”.
 Crna gora je na putu ka članstvu u NATO, a odnosi Rusije i Alijanse su takođe bila tema na konferenciji.
„Rusija je ukazala NATO na njihovu direktnu odgovornost za moguću dalju eskalaciju vojno-političkih tenzija u Evropi, kao rezultat gomilanja trupa bez presedana u oblastima koje se graniče sa Rusijom”, rekla je Zaharova.
Kako je navela, ruska strana je predložila „niz posebnih, praktičnih koraka za novo uspostavljanje poverenja”.
„Očekujemo reakciju od naših kolega iz NATO”, rekla je ona.
Govoreći o mogućoj saradnji SAD i Rusije u Siriji, Zaharova je rekla da je to tema o kojoj će se razgovarati tokom posete državnog sekretara SAD Džona Kerija Moskvi.
CG osuđuje „nediplomatski jezik” Zaharove
PODGORICA – Nediplomatski jezik predstavnice ruske diplomatije, čiji je stil već problem Moskve, najbolja je potvrda onoga o čemu je govorio premijer Milo Đukanović, saopštila je Služba za odnose s javnošću Vlade Crne Gore reagujući na današnju izjavu portparolke Ministarstva spoljnih poslova Rusije Marije Zaharove.
„Što se tiče njene optužbe o tome ko ruši prijateljske odnose sa Rusijiom, ona je apsolutno neosnovana. Naprotiv, Crna Gora pokušava da poboljša odnose, i to ne na rečima već na delu, o čemu govore odluke Vlade Crne Gore kao što je, primera radi, produženje bezviznog režima za građane Ruske Federacije sa 30 na 90 dana”, navodi se u saopštenju.
„S druge strane, takvim izjavama hteli bi da nas uče da poštujemo njihove želje o referendumu, a ne Ustav naše države. Uostalom, da li ćemo, i o čemu, odlučivati referendumom, o tome ćemo mi odlučivati. I ako je od prijatelja, mnogo je”, navodi se u saopštenju Službe za odnose s javnošću Vlade Crne Gore, prenosi Tanjug.

Grčka železnica prodata Italijanima
Od našeg dopisnika
Atina – Kinezi u pirejskoj luci a Italijani stopostotno u grčkoj železnici, bilans je poslednjih privatizacionih poslova koje je Ciprasova vlada pod pritiskom evropskih kreditora, otvorila sa stranim investitorima.
Sto posto akcija grčkog železničkog operatera TrainOSE prodati su  italijanskoj državnoj firmi „Ferrovie dello stato italiane SpA” za 45 miliona evra.Svakodnevni štrajkovi zaposlenih koji dovode u pitanje tek sklopljenje dogovore, recimo sa kineskom kompanijom Cosco, nisu zaustavili proces privatizacije od koga, po dogovoru sa poveriocima, Grčka mora da obezbedi 50 milijardi evra.
Kina,konkretno kompanija Cosco koja je imala poseban interes da kontroliše železnički prevoz kojim bi roba iz pirejske luke bila transportovana dalje u Evropu, odustala je posle žestokog otpora Brisela i evropskih političara među kojima su bili i francuski.
U igri je bila i Rusija koja se,međutim, povukla sa ovog tendera
I pored obećanja grčke vlade da će svi dugovi TrainOSE biti otpisani, a samo u oktobru 2015. oni su bili 850 miliona evra, to nije relizovano.
Naime, Evrokomisija je odobrila otpis samo 713 miliona evra što znači da je investitor u obavezi da kupuje kompaniju sa dugovima.
Suština je da su se uslovi tendera stalno menjali što je smanjilo interes velikih investitora iz Kine i Rusije.
Istovremeno,grčka železnička kompanija nije do poslednjeg momenta objavila godišnji izveštaj za 2015. pa je,konkretno,ruska strana odlučila da se povuče sa tendera u drugoj fazi.
Sem toga,prema podacima koji su objavljeni pre nekoliko dana,grčka železnička kompanija je samo zbog  blokade pod kojom su prugu gotovo dva meseca držali migranti kod Idomenija, izgubila 4 miliona evra. Protiv privatizacije su svakodnevno po nekoliko sati protestvovali  radnici  železnice.
Detalji sporazuma sa Italijanima još treba da se preciziraju ali kako javljaju ovdašnji mediji,posle tri godine ova privatizacija je dovedena do kraja.Konačno,ukoliko sve bude funkcionisalo kako treba,zahvaljujući činjenici da je italijanski kupac treća po veličini železnička kompanija u Evropi,Grčka bi mogla da uhvati zadnji voz i postane sastavni deo pan-evropske železničke mape.

Mađarska obustavila rad nuklearnog reaktora zbog kvara
BUDIMPEŠTA – Mađarska je danas obustavila rad jednog od četiri reaktora svoje nuklearne elektrane Pakš, zbog kvara u kontrolnom sistemu, saopštila je mađarska Nacionalna uprava za nuklearnu energiju.
Reaktor se automatski ugasio usled kvara, a njegova bezbednost nije ugrožena, navodi se u saopštenju, a preneo je Rojters.
U toku je istraga kako bi se utvrdilo šta je tačno izazvalo kvar i kakva vrsta popravke je neophodna, saopštila je Uprava.
Reaktor će biti ponovo pušten u rad kad kvar bude otklonjen, navodi mađarska novinska agencija MTI.
Portparol kompanije koja rukovodi radom nuklearke Pakš, Antal Kovač, rekao je da se očekuje da ugašeni reaktor bude ponovo pušten u rad sutra do podneva.
Gašenje prvog reaktora nije uticao na rad preostala tri reaktora, navodi se u saopštenju. (Tanjug)

Požar u francuskom kampu, poginuo vatrogasac
PARIZ – Više od 3.000 turista evakuisano je iz četiri kampa na jugu Francuske usled požara, dok je na putu do mesta požara poginuo jedan vatrogasac, saopštile su danas lokalne vlasti.
Jak vetar dodatno raspiruje vatru koja bukti u blizini mesta Toreje, u okrugu Pirene-Orijental, gde borave na hiljade francuskih i drugih evropskih turista, prenela je agencija AFP.
U požaru su do sada u potpunosti izgorela 22 bungalova, navodi vatrogasna služba.
Vatrogasac koji je putovao na mesto požara je izgubio kontrolu nad vatrogasnim vozilom usled kvara na motoru i poginuo na licu mesta.
Trojica vatrogasaca volontera koji su se nalazili u istom vozilu su prebačena u bolnicu i nalaze se u kritičnom stanju, rekla je za Frans Pres lokalna zvaničnica Elen Žirardo.
Još 17 vatrogasaca je primilo medicinsku pomoć zbog udisanja dima, a dvojica su povređena kad je tokom gašenja požara eksplodirala plinska boca. (Tanjug)

U olujnom nevremenu u Moskvi sedam povređenih
MOSKVA – Najmanje sedam ljudi povređeno je u snažnom nevremenu praćenom gradom i olujnim vetrom, koji je sinoć pogodilo Moskvu i njena predgrađa, javili su danas ruski mediji.
Munje i palo drveće uzrokovali su povrede sedam ljudi, četvoro u Moskvi i troje u okrugu Možajsk, u blizini Moskve, izjavili su bolnički izvori za agenciju Tas s.
Kako prenosi RT, mnoge ulice u ruskoj prestonici su poplavljene, a naleti vetra dostizali su brzinu od 64 kilometara na sat.
Posebno je pogođen severozapadni deo grada, a oluja je izazvala zastoj u saobraćaju u mnogim područjima. Kako je javila agencija Tas, nevreme ipak nije poremetilo vazdušni saobraćaj i rad aerodroma.  (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>