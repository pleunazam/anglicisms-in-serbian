<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Grad šarma i romantike
Pariz, glavni grad Francuske nalazi se na Seni, čije obale spajaju mnogobrojni mostovi. Ujedno, ovo je najveći grad u kontinentalnom delu Evrope. Datira više od 2000 godina. Zovu ga i Grad svetlosti jer noću blešti od uličnih svetiljki i velikog broja reklama.
Pariz je jedan od najznačajnijih svetskih gradova. U njemu su sedišta međunarodnih organizacija UNESKO, OECD i neformalnog Pariskog kluba. Sa svetom je povezan sa dva velika aerodroma i šest glavnih železničkih stanica.
Ovde se nalaze mnoge znamenitosti i turističke atrakcije. Sa istorijom dugom dva milenijuma, ovaj grad je bio mesto značajnih istorijskih događaja i stecište umetnika. Zbog toga svake godine Pariz poseti do 30 miliona turista. Po broju turista je najposećenija svjetska turistička destinacija. Grad ima više od dva miliona stanovnika, a šira urbana zona oko 9,6 miliona. Ova gusto naseljena aglomeracija je najveća u Evropskoj uniji.
Nemoguće je ne zaljubiti se u ovaj grad u kome ima spomenika, muzeja, pozorišta, bioskopa... To je grad kulture, romantike, gastronomije, dizajna i mode. Istina je da na polasku iz ovog grada ostaje samo jedna želja – da mu se ponovo vratiš.
U Parizu svako može da pronađe mesto za sebe: i ljubitelji umetnosti koji uživaju u proučavanju spomenika ili u šetnjama gradskim muzejima, ali i oni koji rado zalaze u bistroe da bi popili kafu ili čašu dobrog crnog vina koje i sami Parižani rado ispijaju, najčešće uz tonove čuvenih francuskih šansona. Kada se spomenu šansone ne može se zaobići Edit Pjaf i njen hrapav i tugaljiv glas koji su poštovali ljubitelji francuske šansone. Uz njenu pesmu su se rađale i nestajale mnoge ljubavi.
To je grad koji skriva mnogo lepote i gotovo je nemoguće ostati ravnodušan prema njemu. Sažima prošlost i sadašnjost na jednostavan način. U njemu je najpoznatija Ajfelova kula, delo istoimenog arhitekte, zaštitni znak grada i atrakcija za turiste koji ovde dolaze sa svih strana sveta. Visoka je 300 metara i jedno vreme je bila najviša građevina na svetu. Ima tri nivoa a sa poslednjeg se pruža pogled na ceo Pariz.
Katedrala Notr-dam, takođe je jedan od poznatih simbola Pariza. Građena je između 1163. i 1345. godine. U njoj se nalaze ogromne orgulje sa 7.800 cevi, dok 387 stepenika vode do vrha tornja odakle se pruža pogled na grad.
Luvr, jedan je od najvećih muzeja umetnosti na svetu. U ovom ogromnom zdanju smeštene su kolekcije slika, skulptura i antikviteta. Otvoren je 1793. godine. Tu se nalazi i čuvena „Mona Liza” Leonarda da Vinčija, koja je zaštićena neprobojnim staklom, a stalnu postavku čine egipatski, grčki, rimski i azijski antikviteti, slike, crteži, skulpture i umetnički predmeti.
Muzej Orsej je relativno nov po pariskim standardima. Nalazi se na bivšoj železničkoj stanici, pored Sene, a u njemu je ogromna kolekcija značajnih radova iz perioda od 1848. do 1914. godine.
Biti u Prizu a ne posetiti Versaj zaista je nemoguće. Versaj je smešten na dvadeset četvrtom kilometru jugozapadno od Pariza, a čine ga kraljevske palate sagrađene između 1664. i 1715. godine u vreme vladavine Luja 14, poznatog i kao Kralj sunca. Posetiocima su dostupne sve kraljevske prostorije, a ispred se prostiru veliki šumoviti park i bašte s mnogo fontana. Vozić prevozi turiste od palate do Velikog i Malog Trijanona, mesta na kojima su Kralj sunca i Napoleon boravili sa ljubavnicama.
Zabavni park Diznilend je smešten na samo 32 kilometra od Pariza. Nudi mnogo zabave za sve uzraste. Tu se može uživati u različitim atrakcijama koje su smeštene na površini velikoj kao petina Pariza.
Pariske noći su priča za sebe. Poznati su noćni lokali poput „Krejzi horsa” i „Mulen ruža”. Živopisni prizor iz Foli Beržea pamti se dugo. To je koncertna dvorana i kabare u Parizu, koji je bio vrlo popularan od 1890. do 1920. godine. Prikazuje manje ili više golišave muzičke i plesne nastupe. Kabare je poznat i po slici Edvarda Manea koja prikazuje barsku damu iz Foli Beržea.
Ne može se zapostaviti ni pariska modna scena, jedna od najpoznatijih u svetu. U ovom gradu su živeli i stvarali, kao što to i danas čine, mnoga poznata imena mode.
Pariske prodavnice i butici u centru čuveni su po luksuzu. U njima su modni i kozmetički noviteti izuzetno skupi, ali za one s manje para tu su manje poznati butici i prodavnice na periferiji grada. Za Pariz je karakteristično da su velike rasprodaje u januaru i julu.

Putevima Vožda
Topola je svakog oktobra mesto okupljanja brojnih ljubitelja grožđa i vina. Tako je bilo i minulog vikenda, na Oplenačkoj berbi, manifestaciji koja se neguje gotovo pola veka. Ovaj gradić udaljen od Beograda osamdesetak kilometara, tri dana je bio u znaku vinske kapljice.
Prema rečima Dragane Arsenijević, direktorke Turističke organizacije „Oplenac” – Topola, ova manifestacija je iz decenije u deceniju prerasla u značajan turističko-privredni događaj, koji prevazilazi okvire grada i regije u kojoj je nastala. Potvrda toga jeste sve masovnija poseta, a ove godine, za tri dana trajanja kroz Topolu je prodefilovalo oko 160 hiljada ljudi (učesnika, izlagača, turista...). Prodato je 15 hiljada litara slatkog vina šire) i oko 42 hiljade kilograma grožđa.
Berba dođe i prođe, a Topola i Oplenac žive dalje, dočekuju i ispraćaju goste sa svih strana voljne da ispitaju i upoznaju svaku stopu kraja protkanog istorijskim spomenicima i kulturnom baštinom, svedocima najznačajnijih događaja naše istorije.
Kao na retko kom mestu u Srbiji spomeničke celine uklopljene u lepotu krajolika, jesu osnovni motiv boravka i mirnog odmora kakav su uostalom imali i kraljevi čije se staze danas pohode.
Obilazak obično počinje od Karađorđevog zdanja sagrađenog između 1811. i 1813. godine. Njegovim centrom dominira spomenik Karađorđu podignut u novije vreme nedaleko od konaka sa kulom, Karađorđeve crkve i nekadašnje škole, današnje biblioteke.
Šetnjom uz široku, pomalo strmu ulicu pored utvrđenja stiže se do Vinogradareve kuće iz 1911 (danas galerijski prostor) i kapije Zadužbine Kralja Petra Prvog Karađorđevića, unuka Karađorđevog.
Najatraktivnije zdanje je Crkva Svetog Đorđa koja pleni veličanstvenim izgledom, arhitekturom i belinom venčačkog mermera, ma sa koje strane da se prilazi Topoli. U mauzoleju vladarske porodice nalaze se kripte sa 39 grobnica, među njima počiva i telo Vožda Karađorđa. Pogled je teško odvojiti od mozaika u koji je ugrađeno 725 slikarskih kompozicija od 40 miliona staklenih kockica u preko 15.000 nijansi. Naspram crkve je Petrova kuća iz 1912. godine, danas muzej-galerija, a u neposrednoj blizini nalaze se kraljeva i kraljičina vila koje povezuje „Staza ljubavi”.
Ulaznica za Zadužbinski kompleks staje 200 dinara po osobi, a odskora u ovu cenu ulazi i poseta Muzeja vina u Kraljevom podrumu. Obilazak kompleksa u pratnji turističkog vodiča košta od 2.500 na srpskom jeziku, do 3.500 dinara za inoturiste (engleski i ruski jezik ). U obilazak može da se ide sve dok je lepo vreme i turističkim vozićem, a polučasovna vožnja staje 50 dinara po osobi.Za one koji u ovom kraju požele da borave duže, solidan smeštaj i uslugu mogu da pronađu u hotelu „Oplenac” na samom Oplencu. Iako je građena u vremenu od 1933 do 1934. godine i urbanistički oblikovana kao vizantijski dvorac, ova građevina se savršeno uklapa u nepregledno zelenilo parka i stoletne šume koja ga okružuje. Noćenje je 1.400, pansion od 1.900 do 2.200 dinara po osobi, a različite varijante ručka za izletnike koštaju od 500 do 800 dinara. Sve je bolja ponuda privatnog smeštaja: noćenje u sobama prve i druge kategorije staje od 600 do 1.300 dinara, plus boravišna taksa od 30 dinara po osobi. Iz srca Šumadije ne odlazi se praznog stomaka, jer je gastronomskoj ponudi topolskih restorana teško odoleti.
-------------------------------------------------
Orašac, Aranđelovac, Bukovička banja
U želji da boravak u Topoli turistima učine što sadržajnijim, zaposleni u lokalnoj turističkoj organizaciji imaju i niz izletničkih paketa za obilazak okoline, od obilazaka manastira, Aranđelovca i Bukovičke banje, do posete znamenitom mestu Orašac u kome je počela novija istorija Srbije.
Podsećanja radi, u Orašcu je Vrhovni Vožd Karađorđe posle narodnog zbora na Sretenje 15. februara 1804. godine izabran za vođu Prvog srpskog ustanka. U znak sećanja na dogovor o podizanju ustanka i izbor Karađorđa za njegovog vođu kao i početak ustaničkih akcija, na ovom prostoru podignuta je crkva (1868.– 1870. godine), spomen škola i spomen česma. Tako je stvoren memorijalni spomenički kompleks koji je proglašen za zaštićeno kulturno dobro. Orašac je kao znamenito mesto kategorisan i tako svrstan među nepokretna kulturna dobra od izuzetnog značaja za istoriju i kulturu Srbije. Spomen škola je sagrađena 1932.godine i spada među najlepša zdanja ove vrste u unutrašnjosti Srbije. Spomen česma se nalazi na mestu koje je dobilo ime „Marićevića jaruga” nedaleko od Crkve,a podignuta je 1954. godine povodom obeležavanja 150-godišnjice Prvog srpskog ustanka.

Stranci hoće u naše banje
Najposećenija mesta ovog leta u Srbiji su bila upravo banjska i klimatska mesta, a tako će biti i tokom zime. Kako za provod u banjama i klimatskim mestima ne postoji sezona, očekuje se da će i jesen biti lepa i berićetna, jer su trenutno pune, rekli su nam turistički poslenici koje smo sreli na upravo minulom sajmu turizma u Novom Sadu.
Nekako je postala tradicija da se u banjska i klimatska mesta odlazi u kombinaciji sa odlaskom na more, tako da je i ovog leta najveći broj gostiju bio iz naše zemlje. Prednjačili su Vrnjačka banja i Sokobanja, kao i Zlatibor, a što se tiče stranih gostiju, banja Koviljača, Ribarska banja, banja Kanjiža i Zlatibor. Najviše stranaca dolazi iz Austrije, Nemačke, Italije i Velike Britanije, a i oni iz bivših jugoslovenskih republika (prednjače gosti iz Slovenije).
Mali broj turističkih agencija se bave takozvanom receptivom (dovođenjem gostiju u našu zemlju). To je s toga što mi i dalje potcenjujemo ono što imamo i skloniji smo više odlasku u inostranstvo. Već nekoliko godina goste dovodi „šačica” turističkih agencija koje se susreću sa mnogobrojnim problemima, kao što su PDV za svakog inostranog gosta i mnoge druge zavrzlame koje destimulišu agenciju da se bavi ovakvim vidom turizma.
Turistička organizacija Srbije, Beograda, Novog Sada i još poneka iz regiona učestvuju na svetskim sajmovima, veliki broj stranih turističkih novinara obilazi našu zemlju i lagano je uvršćuju u svoje programe. Treba se što pre prilagoditi načinima primene svetskih turističkih trendova. 
Agencije se dovijaju na sve moguće načine i uglavnom tavore, ali sve što su uradile, uradile se isključivo sopstvenim snagama. Tako već godinama Ekskluziv turs organizuje izlete koji značajno utiču na bogatstvo turističke ponude u Srbiji, Vekol turs već nekoliko godina dovodi goste sa Kipra u banju Koviljaču; Magelan iz Novog Sada je napravio program Vizit Serbia i dovodi goste preko interneta, a u Ribarsku banju dolaze Francuzi i to zahvaljujući menadžmentu banje.
Bogatstvo banjske ponude nisu samo lekovita voda, lekovito blato i vazduh. Turizam je doživljaj, pa se iz ovih mesta turističke organizacije trude da sačine što bogatiji program, pa organizuju obilazak manastira, boravak u etno selima ili u seoskim domaćinstvima koji mogu da ponude boravak u netaknutoj prirodi, zdravu hranu proizvedenu na njihovim imanjima, staze zdravlja i rekreacije, lov i ribolov, stare zanate, rukotvorine i sve ono što može da privuče pažnju gosta.
Od davnina su banje bila mesta na koje su odlazili kraljevi, carevi i „viša klasa”. Otkrivši blagodet vazduha ili lekovitost vode, promovisali su na određen način ovakva mesta i vremenom su ona postajala značajne turističke destinacije.
Nadaleko su postala čuvena mesta. Lepota i bogatstvo okruženja, lepota enterijera, mesta gde zdravlje „izvire” iz zemlje i vazduha bila su mesta gde je boravak bio stvar prestiža.
Sada su se vremena promenila, pa odavno banje i klimatska mesta nisu zdravstvene institucije u koje se dolazi isključivo zbog lečenja. Ovde se sada dolazi i zbog provoda, ulepšavanja, podmlađivanja, jer niču velnes centri, a i zbog preventive, kažu stručnjaci. Mnogobrojne manifestacije, bogati programi pre svega za mlade, polako uključuju banje u mesta gde je dobar provod. Zdravstveni radnici insistiraju na preventivi i preporučuju – „leči se dok si zdrav”. U banjama danas boravi veliki broj mladih, na ekskurzijama i rekreativnoj nastavi. Te dane pamte, pa se docnije, kada odrastu stalno vraćaju. To nam je i cilj, kažu zdravstveni radnici u banjama.

Spoj avangarde i krosovera
Drugi festival „Adrijatiko mediteraneo” biće održan sutra i prekosutra u Beogradu. Ovaj festival nastao je sa idejom regionalne saradnje i razmene ideja na planu kulture. Ove godine „Adrijatiko mediteraneo” održava se u Ankoni, Sarajevu i Beogradu.
Srpski deo festivala počinje otvaranjem izložbe stripa u VIP sali SKC-a, a potom se „seli” u salu Beogradske filharmonije. Muzički program otvoriće harmonikaš avangardnog i džez usmerenja Simone Zankini, koji je nastupao na prošlogodišnjem „Umbrija džez balkanik vindous” festivalu u Beogradu. U razgovoru za „Politiku” priseća se odlične atmosfere na koncertu i kaže da je uživao što je toliko mladih ljudi zainteresovano za džez.
Ovoga puta Zankini će nastupiti sam. Na pitanje da li je „bolje kada je sam”, kako je naziv njegovog poslednjeg solo projekta, kaže:
– Nije bolje, ali je drugačije. Kada sviram sa drugim muzičarima pokušavam da uspostavim dobru komunikaciju i uživam. Kada sviram sam mislim samo na muziku. To mi otvara vrata da istražujem, što mi prija. Svaki moj koncert je priča za sebe i razlikuje se od prethodnog. Ako je publika spremna da putuje sa mnom, siguran sam da će uživati u putovanju.
Tokom karijere sarađivao je sa Đanluiđijem Trovezijem, Markom Tamburinijem, Masimom Mancijem, Tamarom Obrovac…
– Rad sa drugim dobrim muzičarima uvek je prilika da obogatim sebe. Ponekad je to smešno, ponekad odlično, nekad i teško, ali uvek nešto naučim.
Posle Beograda nastavlja sa koncertima širom Evrope. Očekuje ga turneja po Rumuniji, Rusiji, Švajcarskoj, Italiji.
– Odnedavno živim u Amsterdamu, gde sam se povezao sa holandskim muzičarima. Ova zemlja je veoma otvorena za novu muziku, avangardu, što je i razlog mog preseljenja u Holandiju – zaključuje Zankini.
Posle Simonea Zankinija nastupiće beogradski sastav „Shira u`tfila”, osnovan 2000. godine, koji izvodi sefardsku muziku Balkana, Mediterana i Bliskog istoka.
Drugog dana festivala „Adrijatiko mediteraneo” u Beogradskoj filharmoniji publici će se predstaviti gudački kvartet „Tajj”,osnovan 1997. godine. U repertoaru ovog kvarteta nalaze se dela u rasponu od klasicizma do savremene muzike.
Iste večeri sviraće italijanski muzičar i kompozitor Antonio Kokomazi. Ovaj Italijan, koji je diplomirao kompoziciju i klavir na Konzervatorijima u Fođi i Peskari, nastupiće prvi put u Srbiji. U razgovoru za naš list kaže da zna da u Beogradu ima mnogo dobrih muzičara.
– Veoma sam srećan što ću nastupiti na festivalu „Adrijatiko mediteraneo”. To je velika šansa da proširim svoj muzički jezik i mislim da će to biti sjajno iskustvo. Moja muzika je prijemčiva zato što je neka vrsta krosovera između džeza i klasike. Nadam se da će srpska publika prihvatiti moju muziku i da će se svi vratiti kući puni emocija.
Antonio Kokomazi osvojio je brojne nagrade, a muzički kritičari imaju samo reči hvale za njegov rad.
– Osvojio sam nagrade na 13 nacionalnih i svetskih takmičenja na kojima sam izvodio svoje kompozicije i sva ta priznanja su veoma bitna za moj profesionalni razvoj. Mnogi muzičari su ocenjivali moj rad, ali bih posebno izdvojio Đorđa Gaslinija i Enija Morikonea. Kada sam dobio komplimente od Morikonea bio sam siguran da svoj posao radim dobro – kaže na kraju Kokomazi.

Nezaboravljeni princ popa
U ranim jutarnjim časovima 16. oktobra 2007. godine na autoputu Beograd–Zagreb kod hrvatskog mesta Nova Gradiška u teškoj saobraćajnoj nesreći poginuo je Toše Proeski. Retki su bili oni koji su ostali ravnodušni na vest da je jedan mladi čovek na tako tragičan način izgubio život. Danima su se njegovi obožavaoci u Makedoniji, Srbiji, Hrvatskoj, Sloveniji upisivali u knjige žalosti, palili sveće, internet forumi bili su puni izjava saučešća njegovoj porodici…
Ni posle godinu dana od pogibije Tošeta Proeskog, jednog od najomiljenijih pevača na prostoru bivše Jugoslavije, popularni Makedonac nije zaboravljen. Naprotiv. O tome svedoče internet-sajtovi koji su proteklih dana bili puni komentara njegovih obožavalaca.
„Samo jednom Bog daje čoveka kao što si ti”, „Bio si mi najbolja uteha dok sam prolazio kroz najgore dane u životu”, „Eh, gde si sada da nam zapevaš onu našu `Igru bez granica`”, „Bože, čuvaj nam najlepšeg anđela na nebu”, samo su neki od komentara koji su se proteklih dana mogli pročitati na Internetu.
Posthumno mu je dodeljena titula počasnog građanina Republike Makedonije, u rodnoj zemlji izdate su poštanske marke sa njegovim likom, a pre desetak dana održan je veliki koncert na gradskom stadionu u Skoplju posvećen Tošetu Proeskom na kome su nastupile zvezde sa prostora bivše Jugoslavije sa kojima je tragično preminuli pevač sarađivao. Goca Tržan, Toni Cetinski, Leontina, Bilja Krstić, Aki Rahimovski, Željko Samardžić… samo su neki od njih.
Još za života bio je jedan od najpopularnijih pevača na prostorima bivše Jugoslavije. U svojoj kratkoj karijeri objavio je šest studijskih albuma. Nisu ga voleli samo u rodnoj Makedoniji, već na čitavom području bivše Jugoslavije, kao i u dijaspori. Nazivali su ga princem balkanskog popa zato što je bio jedan od retkih pevača koji je posle ratova devedesetih uspeo da prevaziđe novonastale državne granice.
Todor Toše Proeski rođen je 1981. godine u makedonskom gradu Kruševu. Proslavio se numerama „Pušti me” i „Ostani do kraj”. Bio je student Muzičke akademije u Skoplju koju, nažalost, nije uspeo da završi. Pre pet godina trijumfovao je na „Beoviziji” sa pesmom „Čija si”. Upravo taj trenutak smatrao je prekretnicom u svojoj karijeri.
Predstavljao je Makedoniju na Pesmi Evrovizije 2004. godine u Istanbulu i osvojio je 14. mesto sa numerom „Life”, a bio je i regionalni ambasador Unicefa.
Pre godinu i po dana, tačnije na Dan zaljubljenih, održao je svoj prvi veliki koncert u Beogradskoj areni. Bio je veoma uzbuđen pred nastup.
– Moram priznati da mi se želudac pomalo okreće od pozitivne treme. Pevati u Areni posle Zdravka Čolića, Fila Kolinsa i Bajage za mene je velika čast– govorio je tada.
Poslednji album pod nazivom „Igra bez granica”, kada nije ni slutio da će to biti kraj njegove prekratke muzičke karijere, objavio je početkom avgusta 2007. godine.
Često je pričao o tome koliko ga ispunjavaju porodica, prijatelji i susreti sa publikom. Jednom je čak rekao da „možda i previše voli muziku”. Uvek je sa velikom ljubavlju i radošću pričao o svom rodnom mestu Kruševu.
– Moj jedini dom i mesto gde se osećam kao kod kuće jeste Kruševo, grad u kome sam proveo svoje detinjstvo i gde žive moji roditelji. Moj život je kuća putujuća, ali to mi ne smeta zato što izuzetno volim svoj posao, a putovanje uvek ide zajedno sa njim.

Kruševo, balkanski Memfis
Specijalno za „Politiku”
Skoplje – Kruševo, rodni grad Tošeta Proeskog, nekadašnja prestonica cincarskih ovčara i najviše naselje na Balkanu, polako ali sigurno prerasta u balkanski Memfis. Za razliku od večnog počivališta legendarnog Elvisa Prislija, stvorenog na temelju profiterske logike američke estrade, Kruševo je pretvoreno u mesto hodočašća čistoj duši i blagotvornoj pesmi.
Od 16. oktobra prošle godine do danas stotine poklonika tragično nastradalog pevača iz svih krajeva nekadašnje Jugoslavije svakodnevno posećuju njegov grob. Planine od cveća, amajlije i porukeu kapelici i na Tošetovom grobu svedoci su trajnog odraza njegove blagorodnosti, utisnute u dušama i srcima onih kod kojih je Toše probudio takva osećanja.
Tošetov grob je nezaobilazno odredište đačkih ekskurzija, svratište namernika iz svih krajeva sveta. I upravo na dan njegove smrti, na tom mestu biće udareni temelji za spomen-dom velikom pevaču i humanisti. U narednoj godine biće realizovan projekat odabran na međunarodnom konkursu, na koji je svoje radove podnelo osamnaest arhitekata.
Na godišnjicu Tošetovesmrti njegovi roditelji će u crkvi Svete Bogorodiceodržati parastos i ručak za sve koji se toga dana zateknu na grobu njihovog sina.
I u centru svih gradova u Makedoniji, Tošetovi poklonici će zapaliti sveće i položiti cveće.
M. Radenković
-------------------------------------------
Uzroci nesreće – tajna
Ni godinu dana posle nesreće u kojoj je poginuo Toše Proeski nisu otkriveni uzroci udesa u kojem su učestvovali vozač Tošetovog džipa Đorđi Đorđevski i kamion kojim je upravljao Beograđanin Slaviša Kuzmanović.
Istraga o nesreći koju su obavili hrvatski istražni organi nekoliko sati posle nesreće kod Nove Gradiške, potonja tehnička ekspertiza ostataka džipa koju su vršili makedonski stručnjaci sa Mašinskog fakulteta u Skoplju i Saobraćajnog fakulteta u Bitolju nisudali odgovor o uzroku nesreće.
Iz izjava koju su dali Đorđevski, nerazdvojni saputnik i najbolji prijatelj Proeskog, i vozač kamiona Kuzmanović, a koju su potvrdili makedonski stručnjaci, saznaje se da je vozač džipa prekasno pokušao preticanje kamiona te da je u isti zakačio pri brzini od 171 kilometar na čas.
Zanimljiv je i podatak da je džip marke „folksvagen tuareg” vredan 60.000 evra, pre nego što je dovezen u Makedoniju bio na pregledu u Beču, ali o tome nema nikakve informacije.
Poznato je takođe da je za smrt Proeskog okrivljen njegov vozač Đorđevski protiv kojeg se u Skopskom prvom sudu vodi proces i treba očekivati da će njegov epilog makar malo odgonetnuti istinu o uzrocima ove tragedije.
M. R.

Trend ili istinska potreba
Broj beba rođenih carskim rezom u Srbiji gotovo se udvostručio u odnosu na 1998. godinu, nedvosmisleno pokazuju statističke brojke Instituta za javno zdravlje Srbije „Dr Milan Jovanović Batut”. Od 66.989 porođaja, koliko ih je u našoj zemlji bilo pre tačno deset godina, 3,147, ili 4,7 posto, završilo se carskim rezom, dok je na isti način 2007. godine porođeno 7,95 odsto trudnica. Brojke u većim srpskim gradovima jednako su alarmantne: prošle godine carskim rezom rođeno je 20,45 odsto beogradskih beba, u Novom Sadu 17,20 odsto, a 14,14 procenata Nišlijki izbeglo je klasične porođajne muke.
Srpkinje u ovom fenomenu, izgleda, nisu usamljene: poređenja radi, 1965. godine, kada su porođaji carskim rezom u SAD prvi put izbrojani, ustanovljeno je da se 4,5 odsto tamošnjih trudnica tako porodilo, dok je prošle godine svako treće američko novorođenče „carski” došlo na ovaj svet.
Laici porast broja nevaginalnih porođaja uglavnom dovode u vezu sa pomodarstvom i linijom manjeg otpora („zašto bih se mučila ako ne moram”, ili „i kuma Mira se tako porodila, zašto ne bih i ja”), navodnom lekarskom mogućnošću da dodatno zarade ili „razmaženošću” današnjih trudnica. Nasuprot tome, srpski akušeri među najčešće razloge opredeljivanja za porođaj carskim rezom navode povećanje broja patoloških trudnoća budućih majki, koje se upućuju u opremljenije zdravstvene centre u velikim gradovima, postojanje „repova iz prošlosti” u vidu ponovljenih carskih rezova, pri čemu je veća verovatnoća da će ginekolozi lakše i brže doneti odluku da i narednu trudnoću na isti način okončaju, kao i snažniji pritisak na praćenje rezultata rada lekara, koji se danas mnogo češće nego u ranijem periodu suočavaju sa krivičnim tužbama ako se vaginalni porođaj završi nepovoljno.
Operacija visokog rizika
Iako većina žena veruje da je neuporedivo veće olakšanje doneti naslednika na svet carskim rezom, ginekolozi ovo smatraju jednom od najvećih predrasuda – budući da se porodilja u takvom stanju nimalo ne oseća kao carica, jer je reč o jednoj od najrizičnijih operacija koje medicina poznaje.
– Velika je paramedicinska zabluda da je carski rez jednostavan zahvat. Stepen potencijalnog krvarenja može se porediti sa prskanjem slezine ili aorte, budući da porodilja nažalost može izgubiti mnogo krvi za izuzetno kratko vreme. Jedna od najbanalnijih posledica carskog reza jeste postoperativna anemija, koja se obično koriguje preparatima gvožđa. Rešenje za obe komplikacije je i primanje tuđe krvi ili plazme, što je rizično bez obzira na sve provere u službama transfuzije, pri čemu i imunološki odgovor na krvni transplantat može biti negativan. Takođe, ponekad se javlja sepsa, kao i posle bilo koje operacije. Zatim, boravak u bolnici je duži, a oporavak ponekad traje nedeljama, što može u velikoj meri da umanji radnu sposobnost porodilje. Može doći do urinarnih infekcija i steriliteta, postporođajne depresije, česte su povrede bešike i kasnije pojava priraslice u trbuhu, a među retkim posledicama je čak i splet creva – objasnio je za „Politiku” primarijus doktor Dejan Maletić, načelnik Centra za ginekologiju i akušerstvo Kliničko-bolničkog centra Zvezdara u Beogradu. On je naglasio da carski rez nema nikakve prednosti u odnosu na prirodni porođaj, da nikako nije manja trauma ni za bebu ni za majku, a statistika pokazuje da je ishod po plod mnogo bolji ako se dete rodi prirodnim putem.
Prema rečima dr Maletića, bebin prvi udah je neretko otežan prilikom carskog reza, a tokom ovog opasnog zahvata plodova voda, koja kod običnog porođaja prolaskom kroz rodnicu biva prirodno istisnuta iz detetovog respiratornog sistema, može izazvati začepljenje krvnih sudova majke. Takođe, budući da se radi o jednom dubokom rezu trbušnog zida i materice, „carski” porođaj je, ma koliko paradoksalno to zvučalo, mnogo bolniji od prirodnog: posle popuštanja anestezije često je danima potrebno „kljukanje” analgeticima. Buduće majke treba da znaju i to da posle ove operacije lučenje mleka „kreće” od 24 do 36 sati kasnije, pa je potrebno koristiti veštačko mleko. Takođe, može doći do popuštanja šavova, a preporučuje se i da se porodilje neko vreme čuvaju većih napora dok im se unutrašnji organi i ligamenti materice ne vrate na mesto. Da anestetici ne bi došli u kontakt sa bebom, neophodno je da dete napusti matericu najranije tri i najkasnije deset minuta od početka zahvata.
Srbija je jedna od zemalja u kojima buduća majka nema zakonsko pravo da traži porođaj carskim rezom.
Kada je operacija neizbežna
– Moj lični stav je da i kod nas treba zakonom omogućiti trudnici da traži carski rez. Naravno, svakoj treba izložiti sve rizike i argumente protiv takvog njenog zahteva. Ipak, ne treba biti stručnjak pa zaključiti da je vaginalni porođaj prirodniji i zdraviji. Akušeri KBC Zvezdara ne izlaze u susret porodiljama koje bez ikakvih indikacija insistiraju na tome da im se uradi carski rez – zaključuje načelnik Centra za ginekologiju i akušerstvo Kliničko-bolničkog centra Zvezdara.
Kako tvrde stručnjaci, ovaj zahvat je neizbežan isključivo ako se proceni da bi prirodni porođaj mogao da ugrozi život majke, pa su tako neke od apsolutnih indikacija izuzetno krvareći porođaji, centralno postavljena materica, prevremeno odlubljivanje posteljice i toliko uska karlica majke da se takav porođaj ne može završiti vaginalno, iako je, naravno, svaka trudnoća „slučaj za sebe”.
– Kod nas je uvreženo mišljenje da se posle vantelesne oplodnje porođaj mora završiti carskim rezom, ali za to ne postoji uvek medicinsko opravdanje. Pored toga, karlični položaj bebe još se može smatrati normalnim, ali ako ovakav porođaj „zatkom” ne ide svojim tokom, treba ga prekinuti i preći na carski rez. Takođe, ako se indikacije za operaciju ne ponavljaju, nema razloga da se sledeća trudnoća ne završi klasičnim porođajem, ali on mora biti veoma ozbiljno praćen – kaže primarijus dr Dejan Maletić, dodajući da se kao argument za carski rez ponekad uzima u obzir i veoma jak strah trudnice od prirodnog porođaja, ali i da Bazedovljeva bolest nije indikacija za operaciju.
Među nekim od zabluda koje pripadnice „lepšeg pola” često „neguju” jeste i ta da se žene sa visokom dioptrijom moraju po svaku cenu poroditi carskim rezom jer će im od napora prsnuti krvni sudovi oka, tj. da će im se mrežnjača „odlubiti”. Na pitanje koliko je opravdan strah ako se zatrudni ubrzo posle carskog reza, primarijus dr Maletić kaže:
–Ne treba ići na abortus samo zato što je prošlo malo vremena od carskog reza, jer je rizik od povreda materice prilikom kiretaže u prvim mesecima posle operacije prilično veliki. Ipak, moj bi savet bio da prođu bar dve godine do sledeće trudnoće i eventualno sledećeg carskog reza – smatra naš renomirani akušer.

Gole vesti
„Ekskluzivno, ,Pravda’ otkriva istinu o trudnoći Andree Harapin”. Naslov me je, naravno, odmah privukao. Samo nikako nisam mogao da se setim ko je ta Andrea? I u čemu se sastoji taj njen trud o kojem istinu otkriva jedan ovakav list? Podnaslov me dodatno bacio u brigu: „Voditeljka ,Golih vesti’, na zagrebačkoj TV, i sestra budućeg tate Vjekoslava, potvrđuje da su i očekivali sve ovo”.
„Gole vesti”? Sestra budućeg tate?
Da bih razjasnio nedoumice, latih se teksta. A on počinje ovako:
„Šokantna vest da je učesnica ,Operacije trijumf’ Andrea Harapin u blagoslovenom stanju, uzbudila je javnost. Njena majka Sonja Harapin otkrila je za naš list, šta se zapravo dešavalo:
„Moja ćerka je pre odlaska na pripreme u ,Operaciju trijumf’ bila na pregledu kod ginekologa, kod nas, koji joj je saopštio ,strašnu’ vest, da ima ciste koje su verovatno kancerogene. Obe smo se uplašile i pomislile na najgore. Kada je ulazila u ,kuću’, rekla sam joj da je obavezno pregleda i doktor u Beogradu. Zakazala sam joj pregled i u zebnji iščekivala novu dijagnozu. Presrećna sam što je zdravlje moje Andreice u najboljem redu... ”.
Ne vredi. Ko razmrsi ovu glavolomku, svaka mu čast. Andrea je „učesnica ’Operacije trijumf’... ”. Kakva je to operacija? Vojna, policijska? Ili lekarska pa je zbog toga bila na ginekološkom pregledu, „kod nas”? Gde li je to? Zbog čega treba da se šokiram što je u drugom stanju? Trudim se, ali nikako da izazovem neki šok, šokić bar. Kad je ulazila u nekakvu kuću (ali izgleda da nije prava kuća, već ko zna kakva, čim je reč pod navodnicama) opet je morala na pregled. Da nije kuća s crvenim fenjerima? Tamo su obavezni takvi pregledi... Svašta čoveku pada na pamet kad nema razjašnjenja. Niti ga je bilo do kraja teksta. Napis je prevazišao moju moć spoznaje. Večito će za mene ostati tajna ko je ta žena i o čemu se, zapravo, radi.
U „Gazeti” nema nedoumica. Bar što se najnovijeg dobitnika Nobelove nagrade za mir tiče. On je, kako u naslovu piše, „dželat Srba”. S tim što reč dželat nije pod navodnicama. To bi značilo da je posledica dželatovog postignuća – mir. Večni mir, koji je komisija nagradila. Ali nema mira. Na Kosovu.
Potporu za ocenu o dželatu „Gazeta” nalazi u „javnosti”: „javnost smatra...”. Ali, poziva se i na neimenovane „političke krugove” i „javne ličnosti” koji ovo smatraju „primerom bezobrazluka međunarodne zajednice” da bi tek potom donela i tri konkretne izjave. Plus pevača i bubnjara, u okviru.
„Oštra osuda srpske javnosti”, prema pisanju ovog lista, survala se i na ministra policije Ivicu Dačića koji je navodno „zahtevao” da se iz zgrade vlade ukloni portret generala Milana Nedića, predsednika vlade za vreme Drugog svetskog rata. „Srpska javnost” u ovom slučaju ovaploćena je u izjavama sličnomišljenika: profesora Koste Čavoškog, istoričara Milana St. Protića, potpredsednika DSS-a Borka Ilića, poslanice NS-a Aleksandre Janković i zamenika predsednika SRS-a Dragana Todorovića. Naravno da ne treba dirati sliku nijednog predsednika vlade sa „ikonostasa” – jer to je istorija – ali ova se anketa pretvorila u političku podršku Nedićevoj ličnosti i delu, „pa i šire”, tako da su pominjani i partizani, i Slobodan Milošević i Boris Tadić...
Koliko god da su se oko Nedića složili pripadnici različitih partija (ali slične ideologije), toliko je, sudeći po pisanju „Gazete”, u Srpskoj radikalnoj stranci na pomolu još jedan rascep.
Pod naslovom „Gej šeme su O. K.!” i podnaslovom „Pošto se javno deklarisala kao zagovornik oralnog seksa, Elena Božić-Talijan otkrila da nema ništa protiv gej veza”, ovaj list piše:
„Moj lični stav, ali i stav SRS-a je da ne treba da postoji bilo kakva diskriminacija!”, kategorična je Elena Božić-Talijan. Ona ističe da „o gej šemama nema ni pozitivno ni negativno mišljenje, i da samo smatra da ljudi koji su takvih opredeljenja ne smeju biti šikanirani”.
Iz stava da je SRS protiv bilo kakve diskriminacije, nova sekretarka izvukla je zaključak kojem se oštro suprotstavljaju predsednik Gradskog odbora SRS-a Nemanja Šarović i poslanik iste partije u Skupštini Srbije Jadranko Vuković („Kao hrišćanin i pravoslavac ne mogu da mislim da su te veze normalne... ”... „Ja sam protiv toga, a verujem da moj stav dele svi u SRS-u”).
Šta će biti dalje, videćemo.

Armstrong kao dar za vek „Đira”
Amerikanac Lens Armstrong (37) neočekivani je dar jednoj od najuglednijih biciklističkih trka na svetu „Kroz Italiju”, koja se dogodine vozi 92. put, a slavi vek postojanja. Njegova odluka da se vrati na drum posle pauze od 2005. dočekana je s oduševljenjem, ali organizatori popularnog „Đira” nisu mogli ni da sanjaju da će najbolji biciklista svih vremena da bude svojevrsni ukras trke na njenu stogodišnjicu i to kao – debitant.
Rekordni sedmostruki uzastopni pobednik najčuvenijeg nadmetanja na svetu Trke „Oko Francuske” (1999-2005), svetski šampion u drumskoj trci (1993), osvajač bronzane olimpijske medalje na hronometar na Igrama u Sidneju (2000), učesnik Trke „Kroz Španiju”, popularne „Vuelte”, na kojoj ima dve pobede u etapama, začudo nikada nije vozio na Apeninskom poluostrvu. Da jeste, možda bi potukao rekorde Italijana Alfreda Binde, Fausta Kopija i Belgijanca Edija Merksa, koji su trijumfovali po pet puta, ali za prvenac Armstrongu nije kasno ni na pragu pete decenije života. Uostalom, motiv njegovog povratka je da i osmi put prođe Jelisejskim poljima u Parizu s čašom šampanjca u ruci, a Trka „Kroz Italiju” bi trebalo da bude glavni test njegovih moći, jer je ona svojevrsno predvorje Trke „Oko Francuske”, koja dogodine počinje 4. jula, i takođe traje tri nedelje (9-31. maj).
Nisu se često dešavali trijumfi u istoj godini i na „Điru” i na „Tur d` Fransu”. To je kao kada se u tenisu pobedi na „Rolan Garosu” i Vimbldonu što je ove sezone učinio Španac Rafael Nadal, a pre njega još čuveni Šveđanin Bjern Borg 1980. Na dvostruku krunu u biciklizmu se čeka od 1998. Slava je pripala nesrećnom Italijanu Marku Pantaniju, koji je pre četiri godine umro od prevelike doze kokaina.
Čelična snaga Armstrongove volje je dokazana i onda kada je pobedio rak testisa. Njegova namera nije povratak radi povratka i ne treba sumnjati da će od prve trke, u Australiji (20-25. januar), postepeno ulaziti u formu kako, kada dođu najveća iskušenja, ne bi stavljao ugled na kocku. Inače, Međunarodna biciklistička federacija (UCI) progledala mu je kroz prste, budući da je po njenim pravilima mogao da se takmiči tek od 1. februara zbog antidoping programa od pola godine za povratnike.
Već je poznato da je njegov novi tim kazahstanska Astana s kojom još dve godine ugovor ima Španac Alberto Kontador, pobednik „Đira” lane. Ko zna, možda bi španski biciklista u naponu forme ponovio Pantanijev podvig da je Astani dozvoljeno da učestvuje u Francuskoj, ali nije zbog ogrezlosti u dopingovanje.
Kada je objavljeno da će Armstrong u Astanu, Kontadoru nije bilo pravo što bi od prve violine možda spao na prvog vodonošu. Javno se pobunio, pretio i odlaskom, ali je sada promenio ploču. „Jasno mi je da će Armstrongu uvek da bude posvećena najveća pažnja medija. Moje je da vozim i da se borim s tim na bicikli”.
Armstrong je u izjavi za milanski sportski dnevni list „Gazetu delo Sport” (jedan od njegovih urednika je bio pokretač trke 1909, po ugledu na „Tur d` Frans, koji se vozi od 1905) naveo nekoliko razloga za debi na „Điru”. Jedan od njih je i trijumf, a drugi je zahvalnost Italiji
– Ta zemlja me je primila dok sam još bio nepoznati mladi biciklista – prisetio se Armstrong, koji je jednu od prvih pobeda u etapi ostvario na jednonedeljnoj trci kroz Lombardiju 1992 (to takmičenje je prošle godine dobilo koeficijenat 2,2 u kategorizaciji UCI, koji ima i Trka „Kroz Srbiju”).
Najzadovoljniji odlukom američkog bicikliste bio je Anđelo Comenjan, menadžer kompanije „RCS sport sajkling” koja organizuje „Điro”.
– I kada je Armstrong 2005. rekao zbogom biciklizmu, naše prijateljstvo nije prekinuto. Ove godine, u čestim razgovorima, predosetio sam njegovu želju za povratkom. To se i obistinilo njegovim učešćem u trci na 100 milja mauntinbajkom u Koloradu u avgustu. Bio je drugi, ali je prosto leteo. Naši kontakti su nastavljeni i 29. septembra, u Teksasu, gde živi, pozvao sam ga da učestvuje na „Điru” – ispričao je Comenjan, ističući da će Armstrongovo učešće biti obeleženo akcijom borbe protiv raka.
 -----------------------------------------------------------
 
Niko kao Merks
 Trijumfe na Trci „Oko Francuske” i Trci „Kroz Italiju” u istoj godini ostvarilo je sedam biciklista, a najviše, tri puta, Belgijanac Edi Merks. Mogao je da ga dostigne Španac Migel Indurain, koji je u Francuskoj neprestano pobeđivao od 1991. do 1995, ali je titule objedinio samo 1992. i 1993, kada je i jedini put pobedio na Apeninima. Italijan Fausto Kopi je pred domaćom publikom trijumfovao pet puta (1940, kada „Tur” nije održan zbog rata, 1947, 1949, 1952, 1953), a „duplu krunu” je osvojio 1949. i 1952, što su mu i jedini trijumfi u Francuskoj. Lista dvostrukih pobednika u istoj godini izgleda ovako:
Fausto Kopi (Italija)         1949, 1952.
Žak Anketil (Francuska)    1964.
Edi Merks (Belgija) 1970, 1972, 1974.
Bernar Ino (Francuska)      1982.
Stiven Rouč (Irska) 1987.
Migel Indurain (Španija) 1992, 1993.
Marko Pantani (Italija)     1998.

Do juče vređani, danas zaštićeni
Po svemu sudeći, vreme vređanja i nipodaštavanja sudija u regionalnoj košarkaškoj NLB ligi je prošlo. Da bi ova liga, u početku nazivana Jadranskom, stala na noge i doživela evropsko priznanje, najveću žrtvu su morali da podnesu arbitri. Oni su imali „nalog” da smiruju strasti u takmičenju koje je u startu svakog časa moglo da se pretvori u buktinju, pa su tako trpeli razne uvrede, pretnje, pa čak i fizičke nasrtaje. Igrači i treneri su se, znajući za to, ponašali kao sinovi nekih predsednika u totalitarnim režimima, koji mogu da prođu kroz crveno i zgaze pešaka a da ne odleže ni dan zatvora.
Proteklo, treće kolo NLB lige, pokazalo je da rukovodstvo takmičenja nije pretilo praznim puškama kad je na svim sastancima s klubovima u poslednjih godinu i više dana tvrdilo da će okrenuti novi list. Hemofarm i njegov trener Stevan Karadžić dosadašnjim ponašanjem svakako nisu zaslužili da budu dokaz promene kursa komesara NLB lige Josipa Bilića, ali jedna psovka (ili pretnja, kako navode iz lige) u susretu s Partizanom, donela je ovom stručnjaku suspenziju na jedan meč, a klupsku kasu „olakšala” za 1.500 evra. Ujedno, bivši igrač Vrščana, sada Cibone, Roul Maršal je zbog „fizičkog kontakta” sa sudijom Srđanom Dožaijem kažnjen jednom utakmicom, a njegov klub sa 3.500 evra.
Karadžićeva „meta” je bio sudija Marko Juras koji je početkom juna prošle godine u srpskoj Superligi jedva izvukao živu glavu, neposredno po završetku duela ista ova dva kluba: Partizana i Hemofarma. Poznato je kako su tada malu cenu platili vodeći ljudi „crno-belih” za upad u svlačionicu i težak fizički nasrtaj na Jurasa. Za nemerljivo manji prekršaj, NLB liga je odmah zaštitila mladog beogradskog arbitra, stavljajući do znanja svima, pa i svojim najvećim kritičarima (KSS i srpska Superliga) da se u njoj, za „razliku od nekih drugih liga”, zna red.
Današnje rukovodstvo srpske „Svislajon lige”, prirodno, nije odgovarno za ranije propuste. U prošloj sezoni je napravljen neki pomak, ali ostaje utisak da mora energičnije da se reaguje na svako, pa i najmanje, primitivno ponašanje učesnika igre. NLB liga ima olakšavajuću okolnost što iza njenih mera stoji Uleb (neka vrsta košarkaške Evropske Unije) u čijem je članstvu. Srpska liga se nada da će ući u Uleb pre no Srbija u EU.
Pošto su se neki ljudi iz klubova već uverili da se ne isplati kritikovati javno NLB ligu i njene sudije, sledeći korak u NLB ligi, u kojoj su u prve dve sezone čak i strelicama za pikado gađali sudije (s tribina), moglo bi da bude disciplinovanje navijača. U prošlom kolu, u meču Zvezda – Olimpija, tim-menadžer gostiju Peter Vilfan je pokušao da zaštiti svog trenera Aleksandra Džikića koga su navijači horski nazivali svinjom, ali su na njegovu primedbu za zapisničkim stolom samo slegli ramenima. Posle susreta pitali smo delegata Desimira Buluta da li je uopšte moguće da sudija za takvu stvar „zapuši usta navijačima”, a on nam je rekao da po pravilima arbitar to može da uradi...
Istovremeno, sudije su izvojevale još jednu važnu pobedu. Novosađanka Jasmina Tatić je na „najvrelijem gostovanju u šampionatu”, u Zadru, postala prvi ženski delilac pravde u NLB ligi. Hrvatski mediji su puni hvale za „Srpkinju koja je za maestralno suđenje nagrađena ovacijama zadarske publike”, iste one koju znamo po pesmi „ubij, zakolji, da Srbin ne postoji”! Doduše, zadarska publika nije propustila priliku da čestita rođendan haškom optuženiku Anti Gotovini...
-----------------------------------------------------------
Hemofarm protiv suspenzije Karadžića
 Košarkaški klub Hemofarm izrazio je neslaganje sa odlukom komesara NLB lige Josipa Bilića da kazni njihovog trenera Stevana Karadžića suspenzijom sa jednog meča (neće voditi ekipu protiv Heliosa) zbog navodnih pretnji sudiji Jurasu posle meča sa Partizanom u Vršcu. Pored trenera kažnjen je i klub sa 1.500 evra.
Prema rečima trenera Karadžića, nikakvih pretnji nije bilo već je samo izrazio nezadovoljstvo zbog donete sudijske odluke, pa ni osnova za prijavu. U Hemofarmu podsećaju da je isti sudija , kada su igrali isti rivali, prošle godine posle fizičkog napada i zadobijenih lakših povreda povukao prijavu protiv počinioca, pa smatraju da su ovakvom odlukom drastično oštećeni i da je pokazano nepoštovanje prema klubu koji je jedan od najdisciplinovanijih u ligi.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Srbija igra za više od tri boda
Od našeg specijalnog izveštača
 Beč, 14. oktobra –U četvrtoj utakmici kvalifikacija za Svetsko fudbalsko prvenstvo 2010. godineu Južnoj Africi reprezentacija Srbije večeras u 20,30 časova (TV RTS 1) na stadionu „Ernst Hapel” u Beču igra protiv selekcije Austrije. Stručni štab i igračiovaj susret dočekuju s respektom prema rivalu i uvereni da su sposobni da ponove igru iz subotnjeg duela sa Litvanijom na našem najvećem stadionu (3:0) i osvoje nova tri boda. Svi reprezentativci su zdravii spremni za poslednju kvalifikacioni meč u ovoj godini.
Selektor Radomir Antić je poslednje obraćanje predstavnicima medija pred večerašnji susret počeo ovako:
– Utakmica sa Austrijom je za nas iz više razloga izuzteno važna. Pre svega moramo sebi da pokažemo sopstvenu sposobnost. Zabranjene su bilo kakve nedoumice i dileme. Protivnik je takav da zahteva i zaslužuje respekt. Pred ovaj duel našao sam jednu reč koja je veoma značajna za mene kao selektora, a to je preventiva. Znamo da je naš rival dao četirigola iz prekida, da ima fizičke i tehničke kvalitete i zato smo se dosta bavili time da to onemogućimo. Pravi put za to jeste da ne pravimo nepotrebne prekršaje i da im pružamo priliku da stvaraju situacije u kojimaoni imaju jake argumente.
Svestan značaja večerašnjeg duela selektor je nastavio rečima:
– U svakom slučaju ovo je za nas specijalna utakmica, pre svega zbog važnosti. Rekao bih da je ovo utakmica u kojoj se dobijaviše od tri boda. Siguran sam da će naši navijači, i oni koji žive ovde i oni koji dođu iz Srbije, prepoznati želju igrača da budu na potrebnom nivou. Možda zbog toga ovom susretu i dajem posebnu vrednost.
Antić je saopštio da svi fudbaleri spremno dočekuju meč, a o naknadno pozvanom Aleksandru Lukoviću je rekao:
– Luković se priključio, jer tražimo ravnotežu u grupi. Ovde se ne radi o improvizaciji. U pitanjuje igrač koji je praćen, koji igra standardno i koji ima takmičenje. Verujem da će on u ovom pozivu umeti da prepozna svoju šansu i u grupi i u igri i da ćemo i dalje da računamo na njega.
O tome kakvu utakmicu očekuje, Antić je kazao:
– Očekujem dobru utakmicu u kojoj moramo sebi da pokažemo dalji progres, koji je neophodan ako hoćemoda budemo prava reprezentacija na nivou onoga što želimo.
Na pitanje da li naši fudbaleri mogu da nastave istim tempom i željom, selektor je rekao:
– Već sam kazao kojim načinom igre i ponašanjem stvaramo sebi samopouzdanje i otvaramo svetliju budućnost. Prema tome, uz poštovanje Austrije, koja igra kod kuće gde je dobilai Francusku, ne planiramo i ne želimo da budemoinferiorni u odnosuna nju. Moramo da budemo svesni da naše ambicije rastu i da je svaka nova utakmica i nova šansa za dokazivanje i napredak.
Antić ni ovog puta nije želeo da govorio taktici i sastavu tima, već je istakao:
– Za razliku od meča sa Litvanijom sada nemam dilema. Razlog je veoma jednostavan, imam poverenje u ono što je dobro, a pri tome je i ponašanje igrača na nivou koji zahtevam. Mislim da i dalje stvaramo atmosferu, koja je preduslov i igre i rezultata. U krajnjoj liniji i u obavezi sam da poštujem ono što igračirade, tako da u ovom trenutku imam potpuno poverenje u ono što smo do sada videli. Moj način rada je takav, to ponavljam uvek, da mi nije važna samo utakmica, nego ukupno ponašanje.
Upitan da li će Žigić, Ivanović, Stanković i Vidić,koji imaju po jedan žuti karton, pokušati da se „sačuvaju” za naredni meč sa Rumunijom, selektor je odgovorio:
– Igraće maksimalno koncentrisani na ovaj susret, a to što im preti suspenzija neće uslovljavati ni njihovo ponašanje, ni igru.
Igra protiv Litvanije je bila onakva kakva se odavno iščekivala. Ipak, Antić nije želeo da komentariše da li su naši reprezentativci ranije igrali loše zbog psihološkog pritiska:
– Ne želim da pravim komparacije. Mislim da je igra plod dnevnog ponašanja i dnevnog rada. Na tome ćemo i dalje da insistiramo, jer sam i na mom predstavljanju izjavio da tražimigru u skladusa mentalitetom našeg naroda. Sve je podređeno individualnom kvalitetu pojedinaca. Kod svakoggledam pozitivne osobine. Ne tražimmane, pri tome ne zaboravljam da je kolektiv u prvom planu prilikom donošenja svih odluka.
Upitan šta misli o remijuAustrije sa Farskim Ostrvima (1:1), selektor je kazao:
– I posle naše utakmice sa Farskim Ostrvima sam rekao da će Farani nekome oduzeti bodove, jer sam video način na koji su organizovani, a to se potvrdilo u tom susretu.
O tome da li će naši reprezentativci večeras igrati u istom stilu kao protiv Litvanije Antić je rekao:
– Bio bih nekorektan i prema sebi i prema igračima kada bih se vezao samo za meč sa Litvancima. Isti ti momci su napalii Francuze u Parizu. To tada nije bilo dovoljno za uspeh, ali predstavlja model ponašanja i igre po kojimatreba da budemoprepoznatljivi. Hteo bih da selekcija koju vodim bude nosioc i ritma i igre koji nam odgovaraju.
Na kraju Radomir Antić je naglasio:
– Uvek vodimo računa o svim stvarima i svim detaljima. Radimo tako da malo toga ostavljamo za improvizaciju. Neću da ulazim u poređenja naše reprezentacije i Austrijske. Obe selekcije imaju svoje adute i svoje argumente, pa ostavljam ljubiteljima fudbala da ih porede.
-----------------------------------------------------------
Apel navijačima
Fudbalski savez Srbije je preko naših ambasada u Austriji i Nemačkoj uputio apel navijacima da i u Beču srpsku selekciju bodre sportski, u duhu fer-pleja.
-----------------------------------------------------------
Sudi Englez Rajli
Meč između Austrije i Srbije vodiće arbitri iz Engleske. Glavni sudija je Majkl Rajli, pomagči Majkl Mularki i Filip Šarp, a četvrti arbitar je Majkl Lesli Din. Delegat meča biće Žan Fransoa Kruk iz Belgije, a kontrolor suđenja Vitor Manuel Melo Pereira iz Portugalije. Očekuje se da selekcije počnu susret u sledećim sastavima:
AUSTRIJA: Maninger, Garič, Štrancl, Predl, Pogatec, Helcl, Aufhauzer, Šarner, Ivanšic, Fuks, Janko. Selektor: Brikner.
SRBIJA: Stojković, Ivanović, Vidić, Krstajić, Luković, Stanković, Milijaš, Krasić, Kuzmanović, Jovanović, Pantelić. Selektor: Antić.
-----------------------------------------------------------
Tri meča u Austriji bez primljenog gola
Naša reprezentacija ima bolji učinak u međusobnim susretima sa Austrijom. Nekadašnji „plavi” su zabeležili osam pobeda, četirimeca su završena nerešeno, a pet puta su slavili Austrijanci uz gol-razliku 39:35 za naše. Samo su poslednja dva duela odugrana u kvalifikacijama za Evropsko prvenstvo 1992. imala takmičarski značaj, dok su ostalimečevi bili prijateljskog karaktera. Zanimljivo je da Austrijanci na prethodne tri utakmice kao domaćini nisu postigli pogodak, a nisu se radovali pobedi od 27. septembra 1964. Najubedljiviji trijumf naših je 4:0 zabeležen u Banjaluci 25. marta 1987, a rivala 7:2 u Beču 8. oktobra 1950. Nikada ni jedan meč nije završen bez golova, a u poslednjih pet susreta pobedili su naši reprezentativci.

Nema razloga da ponovo ne napadnemo Dance
Mlada fudbalska reprezentacija Srbije danas na stadionu Partizana (18 časova TV RTS 2), dočekuje Dansku u revanš meču doigravanja za završni turnir Evropskog prvenstva 2009. u Švedskoj.






Puleni selektora Slobodana Krčmarevića napravili su već veliki korak ka ostvarenju cilju pobedom u prvom meču (1:0), a u revanšu se od njih očekuje da još jednim dobrim rezultatom stave tačku na izuzetno naporna takmičenja u kvalifikacijama. Ni pred ovaj meč problemi ih nisu mimoišli, jer su Đorđević i Petković u Danskoj dobili parne žute kartone pa neće moći da pomognu drugovima. Da podsetimo selektor ne može da računa ni na: Sulejmanija, Kačara, Babovića, Rajkovića, Obradovića i Z. Tošića, a omladinskoj reprezentaciji za prvi kvalifikacioni turnir za Evropsko prvenstvo, na kojem je ostvarila tri pobede i osvojila prvo mesto, ustupljeni su Krstičić, Aleksić i Ljajić.
–Istorijski meč za ovu generaciju dočekujemo slabiji za još dva igrača, a pomoć iz „A” selekcije je i definitivno otpala. Na levom beku će biti Gulan, u koga imam veliko poverenje, a za špic napada konkurisaće osim Perića i Veljovića i Milovanović, koga sam naknadno pozvao. Centarfor Borca je po profilu najsličniji Đorđeviću, a nametnuo se dobrim igrama protiv Ajaksa u Beogradu, OFK Beograda na Karaburmi i Napretka. On njega očekujem, ako bude izborio mesto u sastavu, da kao Đorđević svoje kvalitete podredi igri ekipe. Moguće su još neke manje izmene, s obzirom na to da nam se oporavio Fejsa, veoma važan igrač, sa kojim ćemo dobiti na snazi i probojnosti u veznom redu – rekao je selektor Krčmarević.
Po njegovom mišljenju veliki aduti ove ekipe su fantastična atmosfera i zajedništvo. Oni su kvalitetom i odnosom prema obavezama zaslužili da se, uz podršku publike, koju poziva da u što većem broju dođe na meč, nađu na završnom turniru u Švedskoj.
– Pored navedenih problema imaćemo i dosta „istrošenih” i umornih igrača koji su imali velike obaveze u klubovima, ali i onih koji ne mogu da pruže maksimum zbog nedovoljnog broja utakmica. Međutim, bila bi tragedija da propustimo šansu, posle toliko napora. Zato i pozivam na oprez i maksimalnu koncentraciju, jer je bilo dosta primera da i mnogo, mnogo veća prednost iz prvog susreta nije bila dovoljna za konačan trijumf. Motiva nam neće nedostajati kao ni volje i srčanosti, koji su i do sada bili kvalitet ekipe. Što se protivnika tiče o njemu bukvalno sve znamo. Iznenađenje je bilo što su u prvom meču odstupili od ustaljenog sistema 4-3-3 i igrali 4-4-2. To zapravo govori i sa kakvim su ambicijama ušli u ovo takmičenje – istakao je naš selektor.
Izostanak Bendtnera, napadača Arsenala, kaže Krčmarević, koga je povreda sprečila da iz seniorske selekcije pojača mladu, trebalo bi da olakša put do cilja.
– Oprez na kojoj insistiram ni u kom slučaju ne znači da Dance nećemo napasti i na ovom meču. Odgledali smo kasetu sa prvog susreta. Videli kako ne treba da igramo, a i kako najlakše možemo do njihovog šesnaesterca. Dakle, odbrana će biti „visoko” ispred našeg gola, a vezni red bi trebalo da lakše pripremi šanse napadačima. Mislim da su momci svesni koliko smo blizu cilja, pa sam siguran da će dati sve od sebe da ga dostignemo – konstatovao je Slobodan Krčmarević.
Meč Srbija – Danska na stadionu Partizana sudi Španac Cezar Munjiz Fernandez.
Besplatne karte za ovaj meč, mogu se podići na blagajnama stadiona od 10 do 14 časova.

Den Tana, Bingulac ili neko treći
Danas ističe rok za predlaganje kandidata za budućeg predsednika fudbalskog kluba Crvena zvezda, nakon što je Radna grupa prethodno utvrdila kriterijume koje bi trebalo da ispunjavaju kandidati. Prvi put u predsedničkoj trci na „Marakani” biće više kandidata, a zasad su zvanično predložena dvojica: dr Zoran Bingulac i Den Tana (rođen kao Dobrivoje Tanasijević), v. d. predsednika FK Crvena zvezda.
Na skupu sekcije Zvezdinih veterana, održanom 3. oktobra, 70 prisutnih članova je jednoglasno podržalo Bingulca, koji docnije izjavio da je uveren u pobedu. Prekjuče su se, pomalo iznenada, u popodnevnim časovima na „Marakani” okupili zaposleni u Crvenoj zvezdi, među kojima su bili i igrači i predstavnici svih stručnih službi. Oni su pod okriljem radne zajednice, a na inicijativu bivšeg fudbalera Zvezde Petra Krivokuće, predložili Radnoj grupi da kandidat za predsednika bude Den Tana.
– Ovo je velika čast i priznanje za mene i nadam se da ću na najbolji način pomoći Zvezdi i bez sadašnjeg prefiksa v. d. Napraviću dobar program i što je najvažnije obezbediti neophodna finansijska sredstva, što je ključno za ostvarenje svakog cilja. Očekujem otvorenu borbu i nadam se uspehu – poručio je Den Tana.
Zanimljivo je da je Krivokuća bio i na sastanku veterana, a prisutnima i posebno Bingulcu, skrenuo je pažnju da teško stanje u Zvezdi nije od juče i da je sve počelo kada je za predsednika pre nešto više od tri godine izabran Dragan Stojković Piksi, a nastavljeno za vreme Toplice Spasojevića. Po Krivokući, situacija je alarmantna, pošto je Crvena zvezda „veoma bolesna”. On je tada upitao Bingulca da li je siguran sa kakvim se problemima hvata u koštac, jer ako nije bolje da se ne prihvata velikog iskušenja, pošto će podrška koju je dobio predstavljati i odgovornost veterana ako Zvezda ne izađe iz velike krize.
Desetak dana kasnije, kako saznajemo, na svojevrsnom zboru Zvezdine radne zajednice kojim je rukovodio generalni sekretar Saša Kozić, Krivokuća se žestoko okomio na Bingulca, posebno apostrofirajući da je čovek takvog političkog angažmana bude na čelu Zvezde. On je podsetio da je Bingulac za vreme vladavine Slobodana Miloševića bio istaknuti član SPS-a, jedno vreme savezni ministar sporta i ambasador u Južnoj Africi, a potom i aktivista Srpske radikalne stranke…
Dvojica kandidata Den Tana i Zoran Bingulac, bili su fudbaleri Crvene zvezde, ali bez zapaženijeg učinka u „crveno-belom” dresu. Bingulac je aktuelni potpredsednik FS Srbije i dekan Fakulteta za poslovne studije u Beogradu. Njegov protivkandidat Den Tana, u poslednje vreme najčešće živi na relaciji Beograd – London – Los Anđeles, a u Zvezdinoj upravi je promenio trojicu predsednika: Dragana Džajića, Dragana Stojkovića i Toplicu Spasojevića.
Radna grupa (predsednik Krcun Dragović, članovi Miodrag Đorđević, Milan Šutić i Tomislav Milićević) je dobila zadatak od Upravnog odbora u ostavci da obavi konsultacije, zakaže sednicu Skupštine i predloži kandidata za predsednika. Međutim, po klupskom Statutu moguće je i da na samoj sednici Skupštine bilo koji od ukupno 76 članova predloži nekog novog kandidata za predsednika, pa se u izbornoj trci teoretski može naći i treći kandidat. Sve je manje verovatno da bi to u postojećim okolnostima mogao da bude ranije najčešće pominjani Dragan Džajić, Zvezdina fudbalska legenda, za čiji se povratak i dalje najviše zalažu navijači.

Svako obrađuje svoj vrt
Da li je samo „Kandid” naivan ili su naivni i oni koji misle da poznaju i razumeju ustrojstvo sveta – jedna je od dilema sa kojom se  ovih dana u Jugoslovenskom dramskom pozorištu bori makedonski reditelj Aleksandar Popovski, koji sa odabranom ekipom priprema poznato Volterovo delo. U njegovom čitanju „Kandid” je i priča o odrastanju i izgonu iz raja. Naslovnu ulogu tumači Nikola Đuričko, a premijera se očekuje početkom novembra.
„Kandid” govori o optimizmu kao filozofskoj ideji i životnom stavu. Zašto radite „Kandida” u Beogradu? 
Nekad davno, kada su svi ulepšavali svet oko nas, teatar je imao potrebu da taj svet raskrinka i prikaže ga u njegovom izvornom svetlu. Danas je svet oko nas surovo realističan i čini mi se da je potreba da u teatru stvorimo neku bolju i lepšu stvarnost nužna i subverzivna. Insistirao sam da ostane naslov „Kandid ili optimizam”, jer danas optimizam retko srećemo u našim životima. Prezreli smo ga, jer nema upotrebnu vrednost, jer sve što živimo mora da se preračuna u evre. U jednom trenutku Kandid sreće crnca koji nema jednu ruku i jednu nogu. I uzvikuje: „O Panglose, zar je ovaj svet najbolji mogući?! Moram se odreći svog optimizma.” A crnac ga upita šta je to optimizam. Na to Kandid odgovara: „Optimizam je kad neko ima strast da veruje da je nešto dobro, a sam zna da nije”. To je presudilo da radim „Kandida”. Kada sam devedesetih godina 20. veka putovao u inostranstvo, stalno su me pitali, i imali potrebu, da im donesem nešto sa ovog podneblja. U jednom trenutku mi je bilo muka da se predstavljam kao simbol za pesimizam, mrak, rat... Optimizam, to sam ja!
Skloni ste eksperimentu u pozorištu. „Kandid” je dobra budala koju zli i prepredeni varaju. Da li i Vi mislite tako? 
Kada sam čitao delo pomislio sam da je Kandid budala, jer je predstavljen kao naivčina koju svi varaju i muče. Onda sam pomislio: Zašto svi drugi ne bi bili budale koje pogrešno gledaju na svet, odnosno da je Kandid neko ko gleda ispravno? Granice nemogućeg je teško povući sve do trenutka dok se nešto ne desi. Kada se to desi, onda ga prihvatamo. Slično kao sa bubašvabama: samo se promeni otrov, mi se naviknemo na taj otrov i onda nastavimo da živimo sa tim otrovom u sebi. U dogovoru sa Nikolom Đuričkom, Kandida ne radimo kao naivčinu. To je čovek koji sumnja, on ne prihvata gotove stvari već sumnja, i kroz tu sumnju se formira kao lik. Kada na to još dodamo snagu velike ljubavi koja ga tera da neprestano traga za njom i za koju je spreman da pređe celi svet, dobili smo uzbudljivu priču koju bi svako od nas da proživi. Makar samo na sceni.
Radite zanimljivu postavku „Kandida” u kojoj svi likovi ostaju u svom životnom dobu, a samo Kandid stari. Zašto? 
Zato što mislim da je „Kandid” priča o našem životu. Kad si mlad i kad kreneš iz tog zamka, iz tog raja iz koga te izbace zbog pogrešnog poljupca, kreneš sa entuzijazmom. Kako ide predstava tako ide i Kandidova sudbina. Postoji celi krug koji on mora da okrene da bi se došlo do mudrosti. Na kraju se celo putovanje završava čuvenom Volterovom rečenicom da svako od nas mora da obrađuje svoj vrt. Ja sam od toga krenuo. U jednom trenutku kada više nisam nalazio način kako da se suprotstavim političarima koje sam prezirao, televiziji koju sam mrzeo, bankama, porezima, ekonomiji i demokratiji, teatru koji je gubio svoju snagu, shvatio sam da ja moram da obrađujem svoj vrt. Da ne mogu nikako da ih sve odjednom pobedim. Ali, mogu da napravim predstavu, to hvala Bogu znam. Pa sam krenuo od toga.
I Vaša karijera ide neobičnim krugom. Na početku ste se bojali da radite u drugoj sredini. Poslednjih deset godina jako malo radite u Makedoniji. Više Vas ima u Ljubljani, Zagrebu, Beogradu... 
Na početku, kao i Kandid koji kreće u novu, nejasnu sredinu, tako je i meni bilo nejasno gde sam došao i koja su pravila igre. Danas mogu da radim gde god me bacite. U Makedoniji me manje ima. To mi nedostaje. Razlog je kao i svugde: uticaj politike na umetnost. Nešto što sve nas jede kao osmi putnik. Umetnik je po pravilu protiv. Umetnik se ne slaže sa nečim što jeste, kad može da bude drugačije. To je ono protiv čega se i Kandid bori. Teatar je moja religija i gledanje na svet, to što radim je za mene u tom trenutku pitanje života i smrti. Ne mogu da radim racionalno, jer ne mogu drugačije da napravim delo ako ga ne razumem duboko lično. Ja sam klasičan predstavnik makedonskih intuitivnih umetnosti. To je moja najveća slabost i kvalitet. Kada sam radio predstavu u Solunu pitali su me da li možemo da postanemo otvoreni grad na Balkanu kao što je to Beograd. Važna mi je ta komunikacija sa različitim sredinama. Nadam se da ću jednom uspeti da spojim na jednom mestu sve glumce sa kojima sam imao zadovoljstvo da radim. Napraviću predstavu koja će biti hvala teatru.
Da li možete da nam pojasnite svoju tezu da samo klasična dela mogu da nam pomognu da nađemo krupne odgovore na vreme u kojem živimo? 
Usitnili smo i ubrzali istinu. Danas je imamo previše, ne mora čovek da se bori za nju, bombardovani smo svim mogućim informacijama i istinama. Mislim da je danas, pogotovo za Evropu, važno da se vrati antici, na nešto što su krupna pitanja iodgovori, da se ponovo preispitamo. Živimo eho francuske revolucije. Ta demokratija je diktatura, mi se oslanjamo na nju kao da je velika vrednost, a nije. Sistem vrednosti je svuda pao i nigde više ne postoji. Moramo ponovo da pročitamo Aristotela i Platona. Mislim da je kompletna budalaština što imamo parlamentarne izbore. Polako i najveće neznalice shvataju da se taj neko ko tamo sedi uopšte ne bavi tobom. Znači, opet nam treba savet mudraca, treba nam drugi tip parlamenta i demokratije kakav su imali stari Grci. Evo, posle „Kandida” idem da radim „Hamleta” u Gracu... Nikada nisam voleo „Hamleta” jer je bio previše intelektualan i nervirao me je. Tek sada ga radim jer mi je prvi put jasan. „Hamlet” živi u svetu u kome ga svi prave budalom, u svetu zavere. On pokušava da dokaže tu zaveru, s tim što moj „Hamlet” treba da uzme mač u ruke i da dokaže da je to bila zavera.

Šale o (ne)složnoj braći
Nezaboravna engleska serija „Alo, alo” bavila se humoristički Drugim svetskim ratom sa velikom vremenskom distancom, posle više od četiri decenije. U TV Beograd serija „Složna braća”, šaljiva verzija trogodišnjeg ratovanja tri bosanske vere početkom devedesetih, nastala je samo koju godinu pošto je sukob zvanično, uz strano posredovanje, okončan. Zasnovana na sudaru mentaliteta, ali i sličnosti pojedinačnih interesa, na suočavanju tipičnih etničkih osobenosti, ali povodom istih neposrednih ciljeva, serija je bila zabavna, izazivala je smeh i, činilo se, donosila opuštanje. Humor se, uostalom, smatra lekovitim.
Samo koji dan pošto je Crna Gora priznala samoproglašenu nezavisnost Kosova, „Kursadžije” su se oglasile šaljivim komentarima. Kao i sva prethodna izdanja ove serije TV Pink, i ovo vanredno, pod nazivom „Obračun kod kanjona Morače”, zapravo je nizanje viceva u jednoj istoj, statičnoj dramskoj situaciji, na času u večernjoj školi za odrasle. Osnovni „zaplet”, odnosno „kontrapunkt” opet počiva na etničkim obeležjima i nacionalnim različitostima čiji su nosioci Gedža, Hrvoje, Janez i pripadnici ostalih naroda i narodnosti nekadašnje Jugoslavije. Da je njihov odnos zahvalna humoristička građa potvrdila je dugovečna popularnost „Šovinističke farse”. No, dok je ovaj teatarski tekst, satirični disput dvojice istoričara, Srbina i Hrvata, vremenom prešao na estradu i tamo nastavio život dobijajući na aktuelnosti, ali i na površnosti i neobaveznosti, „Kursadžije” su oduvek bile estradne. Šale su plitke, grube, lascivne. Upadice psovačke. Vicevi masni i s bradom. Štosovi za brzi efekat. Smeh na prvu loptu (pojačan onim „iz konzerve” koji ubacuje tonac).
Ali kako trenutno na ekranu nema dobrog političkog humora i prave političke satire, koju domaći političari i te kako zaslužuju, onda je prostor „Kursadžija” zasad jedino mesto gde se javno prave šale na račun predsednika, premijera, ministara. To je najčešće i priglupo i priprosto, ponekad je i uvredljivo, ali u osnovi verovatno godi nezadovoljnom, zabrinutom, deprimiranom narodu koji tu nalazi malo oduška. Razočaranima u crnogorski prijateljski gest prema kosovskim Albancima a neprijateljski prema svim Srbima, svakako se dopalo što su se toga dotakle i „Kursadžije”. Istina, sasvim blago. Jednom replikom junaka s kečetom: „Falja, braćo Crnogorci!” I čestim odgovorom druge strane: „Mi priznajemo, mi priznajemo”.
Mnogo su oštrije, ozbiljnije i opasnije verbalne reakcije domaćih političara. Umesto da ćute i rade, preduzimaju šta treba po pravu, zakonu i za državno dobro, oni grde i prete. Ali, skupštinska govornica (u znatnoj meri zbog direktnih TV prenosa) i fotelje u TV studijima za njih su neodoljiv izazov. Govore, govore, govore... „ko Maksim po diviziji”. Nažalost, predsednica parlamenta nije u poziciji, a mnogi TV voditelji nisu u stanju da delaju poput Olje Bećković. Pa da, sa zasluženim autoritetom, suvereno vladaju „sesijama”, da odlučno vraćaju njihov tok na odabranu i dogovorenu temu, da intervenišu smisleno zarad razjašnjenja i razumevanja kod onih kojima se svi zajedno obraćaju, najzad da hitro „otkače” iz priče nepristojnog govornika sklonog bezobrazluku i vređanju.

Slovenačke afere ne ljuljaju temelje beogradskog mosta
Kiksevi slovenačkog građevinskog preduzeća SCT na nekoliko državnih projekata kod kuće za sada nemaju odjeka u Beogradu i reklo bi se ne brinu previše naručioca ovdašnjeg posla – Skupštinu grada. Ova firma zajedno sa nemačkim DSD-om i austrijskim „Porom”, kao glavnim nosiocem izgradnje mosta preko Ade Ciganlije, zagreva mašine za realizaciju unosne investicije vredne 118,64 miliona evra. Početak radova, koji je u protekle dve godine nekoliko puta najavljivan, a potom odlagan, trebalo bi ovog puta zaista da bude ozvaničen krajem ovog ili početkom narednog meseca probnim pobijanjem šipova za postavljanje pilona – betonskog stuba visokog kao dve Beograđanke.
Delovi glavnog projekta već su završeni, a narednih dana uslediće dobijanje odobrenja za gradnju, kaže Nenad Bajićiz Direkcije za građevinsko zemljište, gradskog preduzeća pod čijom palicom bi trebalo da bude premošćena Sava između opština Čukarica i Novi Beograd.
– Ugovorena dinamika radova za sada se poštuje. Pobednički konzorcijum sa tendera za projektovanje i izgradnju kilometarskog mosta s pilonom i kosim kablovima, obavezao se u aprilu da za 40 meseci, odnosno do kraja 2011. godine, završi posao i preuzme odgovornost za kašnjenje rokova, ako do toga dođe. Grad je u ovom slučaju zaštićen jer je ugovor urađen prema međunarodnom FIDIC standardu – objašnjava Bajić.
 On se uglavnom primenjuje pri ugovaranju infrastrukturnih projekata i podrazumeva da ukoliko izvođač ne uradi u roku povereni mu projekat, investitor može da uvede i drugog građevinara u igru, i to o trošku ovog prvog, neažurnog. Ili, ako firma kojoj je poveren posao ne plaća podizvođača, to učini naručilac, recimo u ovom slučaju grad, opet o trošku izvođača – neplatiše.
Visoke bankarske garancije bile su pre četiri meseca, u vreme ugovaranja posla, ključni argument Skupštine grada da će pobednički konzorcijum završiti posao za 3,5 godine, budući da se tada znalo za afere koje su pratile ljubljanski SCT. Za Borisa Rankovića, direktora Direkcije za građevinsko zemljište, bilo je „nebitno kako se ta firma kotira u slovenačkoj javnosti”.
– Grad je kao investitor zaštićen garancijama za dobro izvršenje posla u iznosu od 18 miliona evra i isto tolikim iznosom na ime avansne garancije, koja traje sve dok izvođači ne opravdaju svoje zadatke. Grad se neće libiti da ih povuče ukoliko gradnja ne bude tekla po dogovoru – rekao je tada Ranković.
Kako će se slovenački građevinski gigant ponašati u ovom poslu – tek će se videti. Za dosadašnje radove – projektovanje i pripremu gradilišta – zadužen je „Por”, u čijoj se radnoj biografiji nalazi autoput A-7 u Austriji, most preko autoputa u Minhenu, vijadukt u Švajcarskoj…
Negativno poslovanje SCT-a u matičnoj zemlji ne bi trebalo da se odrazi na posao u Srbiji, smatraju u beogradskom predstavništvu ove austrijske kompanije sa sedištem u Beču.
– „Por” je glavni nosilac posla, a poznati smo kao vrlo konzervativna i ne baš tako fleksibilna firma, koja radi po unapred utvrđenim pravilima. Zato nećemo dozvoliti da dođe do iskoračenja izvan ugovorenih okvira – rečeno je „Politici” u „Poru”.
Da je ovoj kompaniji, među čijim akcionarima su država Austrija, Banka Austrija i osiguravajuće društvo „Viner štediše”, ozbiljno stalo do posla na izgradnji mosta preko Save, može se zaključiti iz njihovog stava prema dešavanjima koja prate koncesiju za autoput Horgoš–Požega. „Por” je jasno stavio do znanja da se drži po strani i da ne učestvuje sa „Alpinom” u ispostavljanju novih uslova za realizaciju koncesije niti pregovara sa vladom o raskidu ugovora.
Nemački DSD, graditelj čeličnih konstrukcija, srpskoj javnosti nije naročito poznat. Za njegovo ime se jedino vezuje izgradnja mosta „Sloboda” u Novom Sadu.
Dobro bi bilo da se obistine „Porove” tvrdnje, jer naknadne nesuglasice i propusti nikako ne bi išli u prilog mostu na koji Beograd čeka tri decenije i koji su obeležila brojna osporavanja stručne javnosti. Od trenutka kada je pre tri godine na konkursu izabran projekat mariborske firme „Ponting” dobar deo stručne javnosti je upozoravao da je most sa pilonom i kosim kablovima, koji zbog nedostatka stubova u vodi stvara iluziju kao da se preskače reka, tehnički teško izvodljiv i skup za izgradnju i održavanje. To se, bar što se tiče cene, donekle pokazalo kao tačno. Ona je u međuvremenu sa prvobitnih 90 miliona evra, po okončanju tendera za izvođača radova skočila na 118,64 miliona. Da li je za te pare bilo bolje graditi dva klasična mosta – vreme će pokazati, kada se vidi kako će izvođači radova savladati tehničke prepreke u premošćavanju Save, za koje mostograditelji tvrde da će ih biti na pretek.

Ko gradi most na Adi: sporo, loše i skupo
Od našeg stalnog dopisnika
Ljubljana – Bukvalno vas zovem u pomoć, bukvalno! Treba utvrditi zašto se u ovoj državi sve čini kontra tome da investicije završimo, zavapila je slovenačka ministarka zdravlja Zofija Mazej-Kukovič pred očima javnosti, ukazavši na nepodnošljivo stanje u gradnji više objekata namenjenih zdravstvu. A zajednički imenilac najvažnijih državnih projekata koji se rade iz džepa poreskih obveznika je preduzeće SCT, čije je ime nastalo skraćenicom od inicijalne firme „Slovenija, ceste, tehnika”. Most preko Ade u Beogradu gradi upravo ova firma, a ugovor o gradnji je 9. aprila u ime SCT potpisao direktor Ivan Zidar, čovek koga u Sloveniji terete da je odgovoran za sporan način rada SCT-a u izgradnji državnih objekata.
Kap koja je prevršila čašu strpljenja ministarke Kukovič je saznanje da je SCT, tokom gradnje Neurološke klinike u Ljubljani „zaboravilo” da ugradi čak 140 protivpožarnih ventila. „Očito je crvena nit svih SCT-ovih razvučenih gradnji protivpožarna zaštita”, upozorava slovenačka POP TV i, poput ostalih ovdašnjih medija, nabraja: tunel Šentvid (deo ljubljanske obilaznice na autoputu), Pedijatrijska a sada i Neurološka klinika (obe u Ljubljani)… Građani Slovenije SCT-u još nisu zaboravili ni aferu nastalu zbog polaganja neodgovarajućeg betona na kolovoze tunela duž tek izgrađenih autoputeva, pa je proletos u žiži interesovanja medija bilo prepucavanje između države i vođstva SCT-a na temu ko će platiti sanaciju, jer je brzina na opasnim delovima autoputeva kroz tunele bila prepolovljena i ograničena na 60 kilometara na sat.
Skuplje za 36 miliona evra
Vest dana bila je kada je SCT pod pritiskom ogorčenih poreskih obveznika počeo radove u Trojanskim tunelima, pa se pratilo iz sata u sat šta je urađeno. Trenutak kada su tuneli vraćeni u promet slavljen je kao pobeda nad javašlukom. Tom se prilikom (prozvani) Zidar našalio na sopstveni račun, rekavši da ga bar vozači više neće psovati.
Ali, nije ispalo tako. Prozivku SCT-a je nastavila upravo ministarka Kukovič, kada je 23. aprila nenajavljena banula na gradilište Pedijatrijske klinike u Ljubljani i otkrila da radnika SCT-a na gradilištu „nema ni za mustru”. Smrknutog lica je preskakala građevinski materijal i proučavala „na hiljade kablova koji vise sa plafona” u objektu čija je gradnja počela pre 10 godina i davno morala da bude okončana. Zaprepastila se nad činjenicom da „u špicu građevinske sezone na gradilištu nema ljudi”, sa izuzetkom onih koje je prebrojala na prste jedne ruke: „Vidim trojicu koji kreče, i dvojicu koji mešaju malter!”. Od SCT-ovog šefa gradilišta Marjana Lenarčiča traži spisak prisutnih radnika. Na njemu su imena oko 100 ljudi. Ponadala se da su na užini, a posle jednosatnog čekanja shvata da to nije slučaj. Mediji njeno nezadovoljstvo prenose u vidu vapaja: „Ivane Zidaru, gde su ti radnici?”
(/slika2)„Ovakvim tempom gradnje nova pedijatrijska klinika neće biti okončana ni za dve godine. To i nije tempo, to je otvoreno gradilište na koje svrate kada imaju malo vremena”, ogorčeno je prokomentarisala zatečeno stanje. A upravo je gradnja nove pedijatrijske klinike, što su političari pod parolom brige za budućnost zemlje (decu), 1998. proglasili prioritetom u osamostaljenoj Sloveniji, temeljito načela poverenje u pregledno trošenje budžetskih para, javne narudžbe i izbor izvođača radova. Akcija, koju je iznebuha povela ministarka zdravlja, potvrdila je da su se radovi razvukli na neverovatnih 10 godina ne samo jer je cena gradnje „skočila” sa prvobitnih 50 na 86 miliona evra, već i zbog neodgovornog odnosa izvođača prema preuzetom poslu. Stoga je ministarka dokumentaciju o gradnji još aprila prosledila organima gonjenja.
Štaviše, ministarku Kukovič je takvo vođenje gradilišta tako naljutilo da je javno pozvala šefove SCT-a da odu u staru pedijatrijsku kliniku među teško obolele mališane i vide u kakvim neuslovima oni tamo tavore, u nadi da će to naterati „ličnu savest (vođstva SCT-a) da rade brže”. Na pitanje novinara znači li taj apel da je država „talac građevinaca”, ministarka odgovara: „Taoci smo kao i celo društvo, primorani smo da gledamo šta se dešava na sopstvenom dvorištu, a ako u Sloveniji nemamo izgrađenu kulturu da mora biti urađeno ono što je ugovorom dogovoreno, onda imamo problem.”
Suštinu problema vidi u činjenici da „tako velike investicije vode ljudi koji u prošlosti nisu imali nikakvo iskustvo s time, a morali bi da imaju mnogo raznovrsnih znanja”. Razgoropadila se kada je izvršni direktor SCT-a Edo Škufca novinarima, a povodom ministarkinih teških reči, kazao da očekuje potpisivanje još jednog aneksa teškog oko pet miliona evra kako bi SCT završio dečju kliniku. „Nije problem platiti ono što je opravdano, ali prvo treba utvrditi šta je realno urađeno i šta je opravdano”, uzvratila je ministarka Mazej-Kukovič. Iz istih stopa, ona 23. aprila vodi novinare i u pomenutu Neurološku kliniku koju je SCT počeo da gradi 1998.
„Ovo je druga žalost, naizgled je sve završeno, a opet ništa. I kao da nikoga nije briga”, komentariše dok ulazi u novu, bleštavu zgradu koja već dve godine zvrji neuseljena, dok bolesnici u neuslovima stare bolnice čekaju na dijagnozu godinu i po dana, pa i više. Ministarkina energičnost donosi plodove – pošto je gradilište „na prepad” obišla još nekoliko puta, sredinom avgusta svečano preseca vrpcu nove pedijatrijske klinike.
Aneksi kao zaštitni znak 
I taman je izgledalo da je sve dovedeno u red, dok ministarka Kukovič nije sad opet sazvala novinare kako bi gnevom građana prisilila SCT da završi posao. U međuvremenu je obavila nove „inspekcije” i utvrdila nepravilnosti u gradnji preuzetih klinika, zbog kojih neke od njih nikako da dobiju upotrebnu dozvolu. Ministarka je prstom uprla ka SCT-u kao firmi „u celosti odgovornoj” za nastalo stanje, pošto SCT prebacuje krivicu na podizvođače. Iako joj mandat prestaje sa skorašnjim odlaskom vlade Janeza Janše, saopštila je da ni izdaleka nije završena kalvarija ni sa Pedijatrijskom, još manje sa Neurološkom klinikom. Da sve bude gore, istog dana je procurelo da je i nova onkološka klinika u problemu, jer je otkrivena legionela u instalacijama, zato je zabranjeno korišćenje vode; samo za ugradnju posebnih filtera treba preko 10.000 evra. SCT je pod pritiskom obećao da će otkloniti nepravilnosti o svom trošku, ali se problemima ne nazire kraj.
Ljubljansko „Delo” je objavilo tabelu iz koje se vidi da je od sedam ključnih investicija u zdravstvu, koje je država pokrenula 1996, pet dobio SCT. „Glavni izvođač je sve vreme SCT”, piše list, uz zaključak da je preduzeće sklopilo ugovore u visini od 161 milion evra, te da je „karakteristika podizanja svih klinika izuzetno spora gradnja i sklapanje brojnih ankesa na osnovni ugovor”. Onkološka klinika u Ljubljani je, na primer, puštena u rad lane, posle 23 aneksa na prvi ugovor, što je drastično poskupelo gradnju, načelo živce svih vlada zbog brojnih teškoća usled nekvalitetne gradnje koja je trajala čak 11 godina. „Delo” podseća da je parlamentarni odbor za zdravstvo izrazio sumnju u korupciju i pokrenuo istragu kod organa gonjenja. To objašnjava zašto je direktor SCT-a Ivan Zidar od februara naovamo dva puta hapšen, drugi put na posebno brutalan način, usred Ljubljane, kada su njemu i njegovom advokatu policajci vezali ruke plastičnim lisicama; „kao da smo teroristi”, kazao je kasnije novinarima, kroz jecaj, Zidarov pravni savetnik.
(/slika3)Tabela „Dela” ukazuje i da je cena radova u režiji SCT-a čak više od 10 puta skuplja od one za koju druge, manje građevinske firme, uspešno privode gradnju drugih bolnica. „Iako je SCT još 29. septembra 2006. potpisao izjavu da je otklonio sve greške – poslednji pregled (u Neurološkoj klinici) pokazuje da nije tako”, dodaje ministarka Kukovič, ljuta što se isti problem sa protivpožarnom zaštitom sad pojavio i na objektu nove pedijatrije.
Slično je nedavno iskusio i ministar saobraćaja Radovan Žerjav. „Tunel Šentvid će ući u istoriju kao jedan od najsporijih i najskupljih putnih projekata, jer je otvaranje odlagano čitave dve godine, a tunel je umesto 48 (po prvobitnom ugovoru iz 2002) koštao čak 120 miliona evra”, javlja „Delo”. Razlog za opisanu kalvariju ove novine vide u „lošem vođenju projekta i (stalnim) izmenama planova, čime je SCT najspretnije dobijao dodatan novac”.
Ministru Žerjavu je prekipelo zbog stalnog probijanja rokova za završetak tunela Šentvid, pa je zahtevao da SCT završi radove do početka turističke sezone kako bi Ljubljana konačno bila rasterećena od saobraćajnih čepova. SCT je ispunio ministrov nalog, a isto veče, kada je tunel s pompom pušten u saobraćaj, otpada deo plafona. Tunel je brzometno zatvoren. Posle nekoliko dana „sanacije”, ponovo je pušten u promet, na šta deo protivpožarnog maltera pada na auto nemačkog turiste. Izuzev materijalne, izbegnuta je veća katastrofa, ali bruka nije. Ministar Žerjav nudi ostavku, parlamentarni odbor za saobraćaj odbacuje njegovu odgovornost, a nedavno je objavljeno da su kriminalisti podigli krivične prijave protiv odgovornih lica. Svi upleteni krivicu svaljuju na izvođača – SCT. Da trauma po vladu bude kompletna, stručnjaci najavljuju da će krajnja investicija u vezi sa gradnjom Šentvida probiti sumu od 244 miliona evra!
Janšina vlada tik pred izbore razmatra predlog da SCT, firmu koja je proteklih decenija bila „paradni konj” za sve državne gradnje, stavi na crnu listu, čime bi preduzeću bilo onemogućeno da učestvuje i dobija poslove na javnim tenderima. Premijer Janša tokom predizborne kampanje ističe borbu protiv korupcije i privrednog kriminala; mediji pišu o „građevinskoj mafiji”, Zidaru kao „crvenom baronu”… SCT sve optužbe odbacuje. Analitičari tvrde da su uzastopni skandali u izgradnji autoputeva i klinika, odnosno „dežurni krivac za sve građevinske probleme” (SCT) – zaslužni, uz ostale afere, što je Janšina stranka izgubila na proteklim izborima.

Jesenji radovi u bašti
Dolazak hladnijih jesenjih dana nije razlog da vaša dvorišta i terase uvenu, iako letnje sorte, istina, prestaju s cvetanjem. U oktobru možete razdeliti i posaditi starije biljke, prorediti i okopati preguste zasade, te posaditi ukrasno grmlje ili drveće. Ukoliko još niste posadili lukovice, iskoristite poneki topliji jesenji dan i za te radove u bašti. Zumbuli, lale i narcisi dobro podnose niske temperature i njihove lukovice sade se u jesen. Da biste ih zaštitili od poljskih miševa, koji ih mogu pojesti u nedostatku druge hrane, možete ih ograditi žičanim korpama ili uskom mrežom od nerđajuće žice.
Lukovice sadite na dubini dvostruko većoj od njih samih, a u rupu obavezno postavite drenažni sloj od šljunka. Gomoljaste i lukovičaste biljke koje dobro podnose niske temperature mogu provesti zimu i napolju u saksijama. Međutim, moraju se zaštititi od suvišne vlage u zemljištu, pa ih stoga ostavite ispod nastrešnice. Ako želite da ulepšate dvorište, kako bi ono bilo šareno i tokom hladnijih jesenjih dana, najpopularnije rešenje su hrizanteme. Ta lepa biljka cveta u raznim bojama i nijansama, pa nije čudo što ljubitelji cveća nazivaju hrizanteme „jesenjim lepoticama”. Baštovani preporučuju da se velike hrizanteme sade pojedinačno a da se manje kombinuju s drugim biljkama.
Inače, lukovice su grupa najatraktivnijih i najrazličitijih biljaka u bašti. Prosto je nemoguće opisati svu raznolikost u veličinama, bojama, mirisima ili oblicima njihovog cveta. Spadaju u vrste koje je lako uzgajati jer se brzo prilagođavaju novoj sredini, a kad ih jednom posadimo pojavljivaće se iznova, godinama, bez neke posebne nege. Mesta na kojima mogu da se sade u bašti su ograničena samo našom maštom, budući da mogu rasti u saksijama, lejama sa sezonskim cvećem ili perenama, ispod drveća ili na travnjacimadajući „divlji” efekat bašte.
Termin „lukovice” se koristi za biljke koje imaju zadebljan koren, sa sposobnošću skladištenja rezervi hrane za period mirovanja. Ovaj termin obuhvata ne samo biljke koje imaju tzv. pravu lukovicu, već i one sa rizomima, krtolama ili krtolastim korenjem. Iako su slične, između njih ipak postoje jasne razlike.Iz lukovica možemo da dobijemo predivne cvetove za svaki period godine, počev od kraja zime, kada cvetaju visibabe (Galanthus), rani krokusi, anemone itd. Početkom proleća se pojavljuju lale, narcisi, zumbuli, kockavice (Fritillaria)itd. Većina perunika cveta u rano leto zajedno sa ukrasnim lukovima (Allium). Sredina i kraj leta pravo je vreme za cvetanje dalija, begonija, ljiljana, gladiola itd. Kada stigne jesen, dalije su još uvek u cvetu,a njima se pridružuju amarilis, ciklame, jesenji krokusi, nerine itd.
Lukovice mogu da rastu u svim delovima bašte. Većina voli osunčane pozicije i dobro drenirano zemljište kao što su lale i gladiole. Sa druge strane, trolist (Trillium) i plavi zvončići (Hyacinthoides) uživaće u senci. Vrste niskog rasta, krokusi i anemone, najbolje je saditi po ivicama leja ili u kamenim baštama, dok je za visoke vrste namenjena sredina ili zadnji deo leje. Ipak, kako sva pravila postoje da bi se kršila, tako se i lukovice uspešno gaje i kombinuju na više mesta u skladu sa našim željama.
Čest je slučaj da se setimo ove grupe biljaka tek kada ih vidimo da cvetaju u komšijinoj bašti. Nažalost, tada je već kasno i vreme sađenja tih vrsta je davno prošlo. Postoje dve glavne sezone kupovine i sađenja, i to jesen ili kasna zima. Prolećne lukovice spadaju u otporne biljke koje mogu da podnesu niske temperature i one se sade u jesen. Poluotporne letnje lukovice se sade početkom proleća, dok se neotporni gomolji dalija iznose tek kada prođe opasnost od kasnih proletnjih mrazeva. Ako nismo sigurni, najbolji pokazatelj pravog vremena sađenja lukovica je kada se one pojave u prodaji.

Brčko: za sada se zna ko sa kime neće
Brčko – Nakon lokalnih izbora u Brčkom, mnogo je opcija u igri. Ključno je pitanje: ko će biti gradonačelnik, ko će moći da okupi skupštinsku dvotrećinsku većinu (od 31 poslanika), i naravno, ko će unutar te većine imati svoju većinu. Najbliže realnosti je da će gradonačelnik biti Srbin. Ili Mladen Bosić, lider SDS, koji sa koalicijom srpskih stranaka ima šest poslanika ili Dragan Pajić, nosilac liste lokalnog SNSD-a, koji iza sebe ima četiri poslanika.
U predizbornoj kampanji pretenziju na mesto gradonačelnika je istakao i Anto Domić, lider lokalnog HDZ-a, i naravno dosadašnji gradonačelnik Mirsad Đapo koji, izgleda tu stolicu ne bi dao ni po koju cenu. Kako saznajemo, pre nekoliko dana je išao u Banjaluku da se sastane sa Miloradom Dodikom, i ostao praznih ruku jer je Dodikov telefon bio „nedostupan”. Njegov argument je da iza sebe u novom parlamentu distrikta ima sedam poslanika i njemu bliskih dva poslanika nacionalnih manjina (jedan Rom i jedan Albanac).
Međutim, brojke o broju poslanika još nisu konačne do 5. novembra do kada će Centralna izborna komisija u Sarajevu osvojenom broju glasova priključiti i glasove „iz vreća”, odnosno iz inostranstva kojih ima oko 1.700, i mogu uticati na konačan odnos snaga u parlamentu. Treba sačekati i žalbe i pritužbe na regularnost izbora. Ivan Krndelj, nosilac koalicione liste hrvatskih stranaka, uputio je oštre pritužbe na izborne mahinacije rivalskog HDZ-a, a najozbiljnije optužbe sa video i drugim dokaznim materijalom protiv SDP i Mirsada Đape izneo je lider lokalne Stranke za BiH Šemso Saković. On SDP optužuje za kupovinu glasova, pritisak na birače i korišćenje budžetskih para za predizbornu kampanju.
Najlakše je pretpostaviti kako će izgledati vlast kada se zna ko sa kime neće. Stranka za BiH, koja za sada ima tri poslanika rekla je da ni u jednoj varijanti neće u skupštinsku većinu sa Mirsadom Đapom, odnosno SDP-om, a sličnog je stava i SDA koji za sada ima jedno poslaničko mesto. Đapo i SDP su u više navrata ponovili da neće zajedno u vlast sa SDS-om.
Prema nezvaničnim stavovima većine stranaka najnepoželjniji partner u budućoj vlasti je SDP, pa su sve prilike da će se Đapo naredne četiri godine „kiseliti” u opoziciji.
Ratko Stjepanović, jedan o čelnika SDS-a u Brčkom, kaže da treba sačekati konačne rezultate, kada će situacija biti mnogo jasnija.
– Mi osim dogovora sa SNSD-om o zajedničkom nastupu nismo u drugim pregovorima, i smatramo da će ozbiljna priča o formiranju većine krenuti tek nakon 5. novembra. Stjepanović kaže da je sasvim izvesno da će ovaj put Srbin biti gradonačelnik.
Slično nam kaže i nosilac liste SNSD-a Dragan Pajić.
– Siguran sam da će Srbin biti gradonačelnik i da ćemo imati dobru vlast u Brčkom. Za sada ne bih govorio o imenima jer to je stvar dogovora budućih partnera u vlasti, kaže Pajić.
Anto Domić, lider HDZ-a, najveće stranke sa hrvatskim predznakom, kaže da je do konačne potvrde broja mandata rano govoriti o sastavu buduće vlasti. On će, kako je obećavao i u kampanji, za sebe tražiti mesto gradonačelnika.
Da su Srbi ozbiljni u nameri da preuzmu odgovornost za razvoj distrikta govori i izjava Milorada Dodika dan nakon izbora, da će on i SNSD podržati u Brčkom veliku koaliciju: SDS – SNSD.
Izgleda da su za razliku od pre četiri godine, kada su delovali kao razbijena vojska, što im se osvetilo, ovaj put u najboljoj situaciji Srbi koji imaju sigurnih 13 poslanika i izgleda dobru komunikaciju unutar srpskih parlamentarnih stranaka (SDS sa koalicijom 6, SNSD 4, NDS 2 i socijalisti 1 poslanika). Hrvati su sa pet poslanika u prošlom sazivu pali za sada na 4 plus jedan koji se nalazi na Đapinoj listi i na koga Hrvati i ne računaju kao na svoga i imaju dva posvađana bloka, dok su muslimani sa 13 poslaničkih mesta u prošlom sazivu pali na 11 mandata, što je manje od jedne trećine potrebne za bitniji uticaj u vlasti.
Treba imati u vidu i činjenicu da će formiranje vlasti otežavati i činjenica da je za većinu po statutu distrikta potrebno dve trećine poslanika, a za odluke od nacionalnog značaja kao što su na primer: izbor gradonačelnika, budžet, prostorni plan itd u okviru te većine potrebno je da iz svakog naroda za usvajanje tih odluka glasa najmanje jedna trećina poslanika iz tog naroda. Tas na vagi će biti i dvojica poslanika nacionalnih manjina koji su u suštini deo koalicije sa muslimanima s SDP. Hipotetički bi to značilo da u buduću vlast mora najmanje 11 srpskih poslanika, svi Hrvati i četiri muslimana, ako se ide bez SDP, što je u ovom momentu najizglednije.
Miljana Đurđević
---------------------------------------
Prebogata gradska kasa
Koliko je bitno ko će biti nosilac vlasti u Brčkom, najbolje govore poslovi koji očekuju budućeg gradonačelnika i njegovu vladu, a to je pre svega definisanje statusa distrikta u Bosni i Hercegovini i konačno započinjanje velikih i ozbiljnih infrastrukturnih investicija i korišćenje prebogate gradske kase. Tačnije za četiri godine ta vlada će na raspolaganju imati preko milijardu KM u budžetu, što je nešto manje od jednogodišnjeg budžeta Republike Srpske.
--------------------------------------
Uticaj supervizora
U sve ove kombinacije treba uračunati i uticaj OHR-a i energičnog supervizora Rafija Gregorijana. Istine radi iz OHR-a često dolaze signali da se oni neće mešati u izbornu volju naroda, ali iz prakse je poznato da je njihov uticaj uvek bio presudan. Takođe, posebno u poslednjoj godini, OHR je najviše kritika davao gradonačelniku i SDP-u koji su bili nosioci vlasti protekle četiri godine, i ako je suditi po tome i Gregorijan bi voleo promene u odnosu na sadašnji sastav vlasti.

Građevinski skeleti kao spomenici pohlepi
Budva – „Obustavi prodaju, poručio ti je Marko. Konzervirao je gradilište, ko zna kada će radovi biti nastavljeni. I kada će stanovi biti useljivi. Ma i Rusi dižu sidra. Teško je, brate, niko nema para. Biće zatvorenih gradilišta koliko hoćeš”.
Telefonski razgovor između čoveka srednjih godina koji je, očigledno, u biznisu i njegovog prijatelja, nenamerno čujemo (glasan je preko svake mere) u bašti nove benzinske pumpe u Reževićima oko koje su brojna gradilišta novih stambenih zgrada, apartmana, turističko-ugostiteljskih objekata. Građevinske mašine posle letnje pauze zuje, ali se može dogoditi da zastanu na mnogim objektima. Ponegde se to već dešava.
Čitalac, dakako, pogađa: finansijska kriza zahvatila je graditelje duž Crnogorskog primorja. Prvo je opao promet nekretnina, mnogi izgrađeni stanovi i vile nisu prodati, nema ni prometa zemlje u većoj meri. A onda ni novca da se dovrši započeto.
Vječeslav Lejbman, direktor „Miraks grupe” za Balkan upozorio je pre nešto više od mesec dana da će na jesen cene nekretnina početi da padaju i da će se vratiti na nivo od pre tri-četiri godine. On je tada kazao da je tokom protekle četiri godine na ovom području bilo samo 20 odsto realnih transakcija, dok je ostalo u zoni – spekulacija. To je, dakako, dovelo do neadekvatne procene zemlje na tržištu. Kvadratni metar zemljišta se prodavao po ceni od 400, 600 pa i 800 evra, a cena stanova se kretala od 3.500 do 8.000, pa i 10.000.
– Kriza će biti bolna za mnoge vlasnike ali ona je suštinsko pročišćavanje i jedan pozitivan faktor za tržište nekretnina u Crnoj Gori. Ta dešavanja ići će na ruku investitorima, jer će posle ovih promena moći da kupuju zemlju i da se bave realnim, a ne spekulativnim poslovima, kazao je Lejbman.
No, ovojesenja kriza nije samo pogodila ruske građevinare i vlasnike zemljišta koji su se na račun placeva zadužili. U pravom su haosu i mnogi domaći investitori koji su na kupljenim placevima uz more počeli gradnju objekata sa po 20 i više stanova, uvereni da će zaraditi „kao nigde”. Novac koji su imali utrošili su u beton i gvožđe, stanove nisu prodali sa projekta i onda su potražili poslednji spas – bankarske kredite. No, usledila je finansijska kriza u SAD i Zapadnoj Evropi koja se neminovno reflektovala i na ove krajeve, koja je najviše pogodila banke. Stopirani su krediti, pa stoga dolazi do konzerviranja gradilišta. Biće, kažu na Primorju, toga sve više. I što je najgore, te ružne slike na uzvišenjima pored magistralnog puta a i u samim gradovima i prigradskim naseljima mogu dugo potrajati. Naročito u protekle dve godine započeto je mnogo objekata uz obalu. Ko sve nije gradio jer je važila priča da se nigde ne može bolje zaraditi. Računica je bila otprilike ovakva: kvadratni metar stana investitora košta, zavisno od komfora, od 500 do 900 evra, a prodaje ga i do deset puta više.
Ko je ugrabio,ugrabio je, smeše se primorci.Ko nije na novac će dugo čekati pored „spomenika” pohlepi kojih će, vele, od Igala do reke Bojane biti na hiljade.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tuženi sumnjaju u nalaz veštaka
Nikšić – U Osnovnom sudu u Nikšiću juče je nastavljeno suđenje po tužbi sedam porodica iz naselja Rubeža koji su tužili državu, opštinu i Željezaru jer je njihova imovina izložena ogromnim količinama prašine, dima i otrovnim gasovima nepodnošljivog mirisa.
Predsednik veća, sudija Vasiljka Mijatović pročitala nalaz i zaključak sudskog veštaka hemijske struke u kojem se pored ostalog kaže da su prisutni čađ u aero-solu, koji postaje nepotpunim sagorevanjem goriva, pri čemu se bez izuzetka, izdvajaju policiklični aromatični ugljovodonici (PAH) – piren, benzipiren, hrizen i drugi. Poznato je da su svi članovi PAH-a kancerogeni i uzročnici su raznih mutacija kod živih organizama, kaže se pored ostalog u izveštaju dostavljenom sudu.
– Čvrsto stojim iza stanovišta da podnosioci tužbenog zahteva ne mogu kvalitetno, a sa sigurnošću se može reći ni bezbedno, kada je u pitanju zdravlje, živeti pod ovim uslovima. Nisu ugroženi samo Rubežani, već čitav Nikšić, napisao je prof. dr Kastratović.
Iako se do sada državni tužilac nijednom nije pojavio na ročištu on pismenim putem osporava nalaz i mišljenje veštaka hemijske struke prof. dr Radosava Kastratovića i predlaže da se veštačenje poveri Centru za ekotoksikološka ispitivanja u Podgorici. I zastupnik tužene Opštine Nikšić prigovara na nalaz veštaka.
Ana Kolarević, advokat iz Podgorice (član Odbora direktora Željezare) koja u ovom procesu zastupa nikšićku fabriku osporila je nalaz sudskog veštaka i predložila da se Kastratović pozove na sledeću raspravu.
– Željezara ne omalovažava svoju odgovornost. Donela je program zaštite životne sredine i septembra 2008. zaključila ugovor o nabavci postrojenja za otprašivanje kojim će biti eliminisani faktori koji zagađuju životnu sredinu čime će do kraja biti ispoštovan ugovor o kupoprodaji, kazala je Kolarevićeva.
Milan Vojinović, branilac sedam porodica iz Rubeža, je zamerio sudiji što se državni tužilac ne pojavljuje, zbog čega se proces odugovlači. „Ovde se radi o krivičnom delu onih ko zagađuje, ko to dozvoljava i ko skriva informaciju o stanju životne sredine. Ja ovo činim zbog zdravlja svoje dece i svih ljudi koji su ugroženi i ovih koje zastupam u ovom slučaju”, rekao je Vojinović, prihvatajući zahtev sudskog veštaka Kastratovića.
Sledeća rasprava je zakazana za 27. novembar kada će se pred većem suda pojaviti veštak hemijske struke profesor dr Radosav Kastratović.

Startuje barska regata
Bar – U Baru je nedavno osnovan jedriličarski sportski klub „Mornar”. Za prvog predsednika izabran je doajen fotografije u gradu pod Rumijom, Anto Baković.
– Vatreno krštenje imaćemo u čast tradicionalne manifestacije „Pristanu s ljubavlju”, 18. oktobra, kada ćemo organizovati „Pristansku regatu”, kaže Baković.
Regata startuje u 13 časova u gradskoj marini, a regatno polje je u barskom akvatorijumu. Regata je promotivnog karaktera. Najavljeno je učešće 15 jedrilica, dužine od sedam do četrnaest metara.
– Gradske regate su popularne u svetu zbog svoje atraktivnosti. Iza regate u Rijeci koja se zove „Fjumanka”, kao i one u Trstu po imenu „Barkolana”, stoje gradske vlasti. Pristanska tek treba da se izbori za svoj status, veli Baković.
Pristan, gradić kojeg više nema, bio je savijen oko malog trga uz morsku obalu i brdo Volujica i živeo je samo 68 godina, od 1908. do 1976. Otišao je u sećanje u najboljim godinama, dovoljno star da bude mudar i razborit, a opet mlad – u punoj snazi i lep.Prepustio se Luci Bar, dostojanstveno, bez prenemaganja i gotovo sav stao u „Lamele”, nove zgrade izgrađene, sredinom sedamdesetih, na Topolici. Jednom godišnje Pristanjani se okupljaju na svojoj manifestaciji i vraćaju uspomene na lepe mladalačke dane na Pristanu, naselju u kojem se uveče nisu zaključavala vrata.

Pre podne i po podne
Da sam bar pola Engleskinja. Ali nisam. Crnogorka sam. I to ne pola. Cela. Doduše, samo od podneva. Do podneva sam Srpkinja. Skroz.
Jasno vam je odmah da nisam neki čovek.
Do podneva pretim poreklom Crnogorki, od podneva rođenoj Srpkinji.
Do podneva zaplenjujem crnogorske stanove po Beogradu, od podneva srpske vikendice po moru.
I sve tako. Za sada je nerešeno.
Jedino noću sanjam da sam neko drugi. U stvari, treći.
Moram da priznam da sam od dana kada sam saznala da se patriotizam ne sipa u traktor strahovala da će se otkriti da i gliseri ne idu na isto gorivo. I, evo. Tačno tako.
Sumnjala sam i da će, otkako smo jedni drugima okrenuli leđa, stići i taj nož. A gde drugo? Kod nekih od nas u srcu nije bilo mesta od onog koji tamo stoji još od crnogorskog referenduma. Dakle, sve sam to pomalo očekivala. 
Ali, nisam očekivala da stvari krenu baš ovim tokom. Mislila sam: kad Beograd ima mesta za američkog ambasadora Mantera, imaće i za rođenu Beograđanku crnogorsku ambasadorku Anku. Kada lete avioni za London, leteće i za Podgoricu, kad može slano tursko more na kosovsku ranu moći će i crnogorsko. Ali, ne.
Crna Gora je poseban slučaj za nas, baš kao što smo mi poseban slučaj za sve ostale.
Od kada je krenulo to s bojkotom mora, otimanjem vikendica, pa i ukidanjem ekskurzija, shvatila sam da ne mogu da se pravim kao da se to mene ne tiče. Iz makar dva razloga. Ni pre podne, a bogami, ni po podne. 
Da znate da mi se više ne mili da ustajem ujutro. Ne znam šta bih „im” rekla, a strah me je, naleteću na nekoga od „njih”. Muža, sina, oca, brata… Dovoljno mi je što ne mogu da pobegnem od sebe. S rođacima je lako, više se ne viđamo. Pre podne ja neću kod njih, posle podne oni neće kod mene.
Odmor od sada planiramo pozivajući se na srpsku Rezoluciju u Ujedinjenim nacijama i zvaničnu politiku Beograda. Dakle, Turska. Priznali su Kosovo, ali pre Rezolucije. Crna Gora je posle, dakle, otpada. Do sada smo išli u Tursku iz potpuno pogrešnih razloga. Više ne.
Sreća je da radim pre podne, pa ne dolazim u konflikt s pretežno srpskim okruženjem. Sreća je i da sada imam još jedan razlog više da ne volim svoje direktore. Nesreća je da i oni imaju razlog više da ne vole mene. 
Sve u svemu, navikavam se. Trudim se da ne razmišljam o stvarima koje nas razdvajaju. Ima i takvih. Trenutno ne mogu da se setim mnogih, ali sam sigurna da ih ima. Pa, nismo valjda izgubili razum. Možda više ne govorimo istim jezikom, ne idemo u istu crkvu, možda više ne možemo ni da se volimo, ali znam da se oko Kosova slažemo. 
Znam da Kosovo ne dam pre podne. Onda ga ne dam ni posle podne.
A noću? Noću onda sanjam da je nekoga briga za to.

Kundera
Milan Kundera, slavni češki pisac i disident, junak naše mladosti, ispostavilo se ovih dana, navodno je radio kao doušnik za češku tajnu policiju u vreme komunizma. Naime, istoričari koji su se bavili „snovima, sumnjama i poslovima” češke tajne policije, otkrili su neverovatan podatak da je Milan Kundera, kao mladić, prijavio svog kolegu studenta. Taj čovek je osuđen, odležao je dugu zatvorsku kaznu čak dvadeset dve godine, za dlaku je izbegao smrtnu kaznu, a sve vreme bio je ubeđen da mu je život uništilanjegova i Kunderina zajednička prijateljica.
Autor čuvenih romana „Šala” i „Nepodnošljiva lakoća postojanja”, koji od 1979. živi u egzilu u Francuskoj, odbija ovakve opužbe i tvrdi da uopšte nije poznavao tog čoveka. Češka javnost dobila je veliku i vruću temu, a češka literarna kritika povod da iz ovog ugla ponovo rasvetli ceo književni opus ovog najvećeg živog češkog disidenta.
U mnogim našim novinama danas se može pročitati da je Kundera u mladosti bio veliki idealista, to jest vatreni komunista. Disidentski status se valjda tako i stiče– od opijenosti do otrežnjenja – što vatreniji pripadnik, to ljući disident.
Ali ova priča otvara i mnoge druge teme. Moralna osuda mladalačkog greha, ne gine mu, i ona je tim veća, jer je tada vatreni komunista, navodno, prijavio svog druga tajnoj komunističkoj policiji. Što je još crnje, uradio je to iz uverenja da čini nešto dobro i korisno za svoju zemlju, partiju i policiju. Jedan je dobio dugogodišnju robiju, a drugi svetsku slavu.
Zanimljivo je kako su u komunističkim zemljama pisci i policajci, nekako, uvek bili u sasvim skladnim odnosima – pisci su voleli da dojavljuju, a posle su policajci voleli da pišu. U našoj istoriji naslušali smo se mnogo onih koji bi kod sličnih biografskih transparentnosti, lakonski odgovarali „da su takva bila vremena”.
Danas su vremena drugačija – špijuniranje u klasičnom hladnoratovskom pojmu te reči više nije na delu. Danas se „špijunira” na velika vrata, javno, pompezno, u korist velikih globalnih istina. „Špijuniranje” protiv svoje zemlje, danas se nagrađuje i ohrabruje. Mladi i vatreni Kundera danas ne bi imao doušničkog posla i teško da bi se danas mogla zamisliti strogoća bilo kog režima, kojim bi neki „špijun” iz oblasti duha bio osuđen na tako drakonsku kaznu.
Današnji doušnici, u stvari, nisu doušnici, s obzirom na to da su glasni, da su ponosni na svoj rad u projektu utemeljivanja „pravilnog razmišljanja” i smernica kojima čovečanstvo treba da se kreće. Oni bez problema žigošu neprijatelje, nazadnjake, ljubitelje prošlosti, tradicionaliste i slobodnomisleće ljude, sve verujući da čine pravu stvar. Ali, zar nije i Kundera, jer je bio idealista, verovao da čini pravu stvar kad je tajnoj policiji prijavio sumnjivog elementa, koji kvari sreću češkog komunizma?
Navodna šokiranost sveta nad ovom spektakularnom tajnom najtačnije svedoči o njegovoj licemernosti. Jedno je čuvati tekovine komunizma, a drugo je čuvati tekovine Novog svetskog poretka? Ovo drugo je, valjda, časnije? U nedelji u kojoj Marti Ahtisari dobija Nobelovu nagradu za mir, priča o Kunderinoj mladalačkoj pokvarenosti deluje nekako nestvarno.
Zar ne prisustvujemo neprestanom javnom denunciranju neprijatelja globalizma, evropeizma, zar celokupna javna scena nije jedan veliki ideološki rad kako bi se zauvek obeležili i ućutkali oni koji nisu oduševljeni novom, globalnom, i nametnutom političkom korektnošću? Više niko ne mora da ide, poput Kundere, u tajnu policiju, danas se to radi u medijima, javno, i za to sleduju nagrade.
Jedino što je tužno jeste da i danas u tome prednjače pisci.
Komunizam, ni onaj iz prošlog veka, ni ovaj globalni, ne može da se zamisli bez pismenih doušnika.
www.mirjanabm.com

Počelo zatrpavanje temeljne jame u Dubljanskoj ulici
Žiteljima koji su ostali bez kuća u Dubljanskoj 37 i Stojana Protića 40, kao i stanarima čiji su domovi oštećeni u nedelju uveče kada su popustili šipovi na gradilištu u Dubljanskoj 35, biće nadoknađena materijalna šteta i do daljnjeg obezbeđen smeštaj u hotelu „Slavija”, obećao je juče Nedeljko Prelić, predstavnik investitora preduzeća „Optos”. Zatrpavanje temeljne jame, kako bi se obezbedila susedna zgrada čiji zidovi takođe pucaju, počelo je sinoć oko 19 časova.
– Posle dogovora sa gradskim vlastima, tvrdimo da ćemo nakon procene platiti štetu. Porodice koje su ostale bez domova kao i one koje ne mogu da uđu u kuće jer nisu bezbedne imaju obezbeđen smeštaj i hranu u „Slaviji”. Čim dobijemo saglasnost urbanista sagradićemo nove kuće na istoj lokaciji i u starim gabaritima – istakao je Prelić i dodao da ivestitor nije kriv.
Prema njegovim rečima stanarima koji ne budu zadovoljni hotelskim smeštajem, investitor je spreman da plaća kiriju za stanove koje iznajme.
Gradilište u Dubljanskoj juče su posetili i Petar Živanović, gradski sekretar za imovinsko-pravne poslove i građevinsku inspekciju, i Dragana Pešić, glavni gradski građevinski inspektor. Oni su najavili da će se danas nastaviti zatrpavanje leve i desne strane temeljne jame kako bi se zaštitila dva ulična objekta u Dubljanskoj 33 i 37. To znači da će u četvrtak porodice iz ovih objekta moći da se vrate, dok će u petak biti završen stručni izveštaj. Tada bi trebalo da bude poznat uzrok obrušavanja kuća.
Na pitanje da li je opasno da se kopa četiri etaže ispod nulte kote, a prema projktu su predviđena tri sprata i potkrovlje, Živanović je odgovorio:
– Glavni projekat je overen i investitor je imao potrebnu dokumentaciju. Utvrdićemo da li je izvođač odstupio od projekta, i da li je tehnička kontrola bila valjana – prokomentarisao je Živanović i dodao da je posle jučerašnjeg sastanka odlučeno da investitor umesto grada plati hotelski smeštaj za prve dve noći.  
Oštećeni stanari i juče su strepeli da li će se preostali dvorišni objekti u ulicama Stojana Protića i Dubljanskoj obrušiti do sutra jer pojedini i dalje „tonu”. Ogorčeni su jer im se od nedelje do juče niko od nadležnih nije obratio.
Marija Popović, jedna od vlasnica kuća koja nije bezbedna, pitala je Pešićku:
– Zašto su ljudi iz gradskih službi nedostupni ili se ne javljaju na telefone? Zašto sudski veštak nije došao u ponedeljak kako su nam obećali u nedelju?
– Radila sam zapisnik od 9.30 do 2.30, odgovorila je Pešićka.
– Divno. Da li ste vi jedini u toj službi? Vi sačinjavate zapisnik, a meni kuća visi nad ambisom, rekla je Popovićka.
– Obavestili smo vas da je objekat ugrožen i da imate obezbeđen smeštaj u hotelu, dodala je Pešićka.
– To je za vas smeštaj, noćenje u „Slaviji”. Moj desetogodišnji unuk ide u školu, a do svojih stvari ne može da dođe, kazala je Popovićka.
– Dođite kod mene u kancelariju i sve ću vam objasniti, završila je Pešićka.
Vlada Rakonjac, vlasnik kuće u Dubljanskoj 37, smatra da se propadanje objekata nije dogodilo slučajno. 
– Posle niza bezuspešnih pokušaja investitora da uđe na lokaciju Stojana Protića 40 i Dubljansku 37 kuće su kao kule od karata popadale. Slučajno ne, namerno da. Odbijali smo Prelića nekoliko puta jer smo videli sa kim imamo posla. Ne plaća kiriju stanarima iz Dubljanske 35 koje je pre godinu i po dana raselio. U Gajevoj ulici na Crvenom krstu je napravio istu takvu rupu koja do danas stoji. Bojim se da je Prelić samo figura iza koje stoji neko drugi – naglašava Rakonjac.   
Prema Prelićevim rečima prve procene navode da šteta iznosi nekoliko stotina hiljada evra.
– Za novac ne brinite. Imamo bankasrke garancije veće od štete koja je ovde pričinjena – rekao je Prelić. 
Oštećene sugrađane juče su posetili i predstavnici Vračara, a danas će ih obići i Branimir Kuzmanović, prvi čovek opštine.

Mazutna mrlja uklonjena iz Save
Mazutna mrlja dimenzija pet sa 30 metara, koja se u subotu rasprostrla Savom u blizini Starog železničkog mosta, juče je uklonjena. Čišćenje su obavili oni koji su i ispustili gorivo u Savu, a to je preduzeće „Partizanski put – asfaltna baza”. Njih će inspektori nadzirati i u narednim danima, dok se ne pobrinu da bude očišćen i masni film koji još pluta površinom reke nekoliko stotina metara nizvodno od mesta gde je mazut nehotice istočen u vodu.
– Pošto smo u ponedeljak izdali nalog da očisti nered za 24 časa, preduzeće „Partizanski put – asfaltna baza” juče je uklonilo oko 90 odsto mazuta iz šahtova, gde se tečnost prvobitno izlila iz njihove cisterne. U Savi više nema mrlja, ali preostalo je čišćenje filma, što zahteva pomoć stručnjaka – rekla je Sonja Simić, načelnik beogradskog odeljenja Republičke vodoprivredne inspekcije.
Količina mazuta koja je dospela u Savu nije precizno utvrđena, ali u „Partizanskom putu” navode da vodu nije zagadilo više od 50 litara goriva. Moglo je biti i gore da njihovi radnici nisu reagovali čim su primetili da je zakazao ventil na cisterni koji je trebalo da prekine dotok goriva u rezervoar. U okolinu cisterne je iscurelo oko 400 litara, ali je veći deo potencijalno opasne tečnosti počišćen pre nego što je iz obližnjih šahtova otekao ka reci.
– Čim je mazut briznuo, jurnuli smo na čišćenje i do kraja tog dana uklonili smo većinu goriva iz šahtova. U nedelju smo kofama skupljali mrlju iz reke. Pre nego što smo dovršili, u ponedeljak su se pojavili inspektori – kazao je Miodrag Stefanović, rukovodilac u preduzeću „Partizanski put – asfaltna baza”.
Inspektori nisu došli zato što ih je pozvao neko iz preduzeća već je prijava došla sa drugog mesta. Stefanović objašnjava da on i njegovi ljudi nisu razmišljali da li je moguće kofama pokupiti sav ispušteni mazut i očistiti reku, već su čekali ponedeljak, radni dan, da kupe jutene trake, neophodne za čišćenja ove vrste. Dok su u ponedeljak tražili otvorenu radnju, inspektori su pokucali na njihova vrata.
– Nabavili smo opremu i angažovali stručnjake koji mogu hemijski očistiti vodu. Za pola veka, koliko smo na ovoj lokaciji, nikada nam se nije desila ovakva nezgoda. To ne znači da je voda ovde čista, naprotiv. Prizor koji vidimo svakog jutra kada stižemo na posao je tragičan. Desetine brodova su ovde ukotvljene dužinom od 300 metara i oko njih je gomila otpada. Ti brodovi i naplavljeno đubre su zaustavili mazutnu mrlju kako se ne bi još više proširila. Hemičari će proveriti uzorke vode, ali ne verujem da svega 50 litara mazuta može da izazove štetu koju bi ovde iko primetio – navodi Stefanović.
Čak i da je šteta po životnu sredinu minimalna, u šta su uvereni i inspektori, račun će ipak biti ispostavljen „Partizanskom putu”.

Incident na Filozofskom – student tukao profesora
Miloš Čitaković, student Odeljenja za etnologiju i antropologiju Filozofskog fakulteta juče je, nešto posle 12 sati, upao na predavanje iz predmeta Antropologija tela i povišenim tonom zahtevao da mu profesor Bojan Žikić u indeks upiše ocenu za navodno položen ispit koji nije ni prijavio. Žikić je odbio da to učini, zbog čega je student fizički nasrnuo na njega. Posle incidenta akademac je pobegao.
Studenti koji su se zatekli u kabinetu 508, na petom spratu pričaju da je Čitaković izgubio kontrolu i profesora prvo slabije udario pesnicom u glavu, a zatim ga i ošamario. Očevici dodaju da se napadač preznojavao, tresao i da mu je lice „gorelo”.
Oni kažu da je Miloš Čitaković zastrašivao predavača rečima: „Nemoj da se mangupiraš, ja sam iz Žarkova”. 
Profesor Bojan Žikić nije teže povređen, ali je odmah otišao da prijavi slučaj upravi fakulteta, koja je pozvala policiju.
Problematično ponašanje apsolventa Miloša Čitakovića već duže vreme zabrinjava dekana Filozofskog fakulteta Aleksandra Kostića i šefa Odeljenja za etnologiju i antropologiju profesora Ivana Kovačevića.
– Isti student je pre dve godine bio agresivan i prema drugom profesoru, ali kolega tada nije želeo da podnese krivičnu prijavu. Čitaković je ubrzo posle incidenta, ali samo zbog neizmirivanja studentskih obaveza, ispisan sa fakulteta – kaže Aleksandar Kostić i objašnjava da tadašnji statut nije imao pravilnik o disciplinskoj odgovornosti.
U periodu dok je Čitaković odsustvovao sa fakulteta, profesor Žikić je dobio niz mejlova sa pretećim sadržajem potpisanih imenom ovog studenta, ali uprava fakulteta opet nije mogla da reaguje, jer više nije bio njihov student. 
Čitaković je nedavno obnovio apsolventski staž, u čemu uprava, poštujući statut, nije mogla da ga spreči, ali se odmah obratila psihologu, stručnjaku za bezbednost, policiji i Bezbednosno-informativnoj agenciji.
– Policija je rekla da ne može ništa da preduzme pre nego što se zločin ne desi. BIA kaže da je njihov manevarski prostor „nula” dok ne dođe do incidenta. Niko nam nije dao jasan odgovor na pitanje: „Šta je preventiva” – rekao je dekan Kostić.
Ivan Kovačević je rekao da će na naučno-nastavno veće već narednog dana izbaciti prestupnika sa fakulteta.
– Tražićemo da se Čitakoviću sudski zabrani pristup fakultetu, obezbeđenje će biti stalno prisutno na petom spratu, a na ulazu ćemo rigorozno kontrolisati posetioce.

Pančevo će imati najlepši park u državi
Pančevo – Direktor pančevačkog „Zelenila” Danilo Bjelica sa neskrivenom samouverenošću tvrdi da će Pančevci koji na proleće prošetaju do najvećeg ovdašnjeg parka, „Narodne bašte”, moći da vide jedan od najvećih i najbolje uređenih parkova u Srbiji. Bjelica je siguran da će tada utihnuti i svi oni koji su poslednjih godinu dana, koliko traju radovi u „Narodnoj bašti”, neprestano ponavljali pitanje „koliko to košta”.
Rukovodstvo „Zelenila”, koje je imalo podršku i prošle i sadašnje gradske uprave, svesno je da su zelene oaze stavka na kojoj jedan od dva najzagađenija grada u državi ne sme da štedi. Istina je, kažu nam u „Zelenilu”, da će cena rekonstrukcije parka po iznosu uloženih sredstava biti jednaka budžetu neke nerazvijene opštine, ali kada Pančevci opet kroče u „Narodnu baštu”, neće zažaliti.
Ni sredovečni Pančevci ne pamte kada je „Narodna bašta” bila lepo uređeni park. U letopisima je zabeleženo da je u ovoj oazi, površine deset hektara, 1904. održana velika privredna izložba. Poslednjih decenija, to je uglavnom bilo mesto kojim noću nije bilo preporučljivo prolaziti, a ni danju zadovoljstvo šetati.
U međuvremenu, rukovodstvo „Zelenila” je odlučilo da proširi park za pet hektara, priključivši mu zemljište bivšeg rasadnika u susedstvu, a za koju godinu, pripajanjem prostora kojim je nekada gazdovala vojska, dobiće se još pet hektara, pa će sa dvadeset hektara ovo biti ne samo najuređeniji, nego jedan od najvećih parkova u državi.
Planom rekonstrukcije predviđena je izgradnja novih pešačkih staza, dva dečja igrališta, postavljanje rasvete sa kandelabrima kakvi su bili pre sto godina, izgradnja muzičkog paviljona, a uskoro će početi i postavljanje trim-staze. Park je dobio i prelepu ogradu od cigle i kovanog gvožđa. Na proleće će „Narodna bašta” imati još i kafe-galeriju, dva teniska terena i fontanu. Zahvaljujući dobroj saradnji „Zelenila” sa istorodnim firmama iz italijanskih gradova Červija i Ravena, odatle je stiglo 80.000 evra u vidu donacija. Pančevo je do sada u uređenje „Narodne bašte” uložilo blizu 60 miliona dinara, ali se očekuje da će nova izdvajanja biti predviđena i iz budžeta za narednu godinu.

Oaza sporta umesto vojnog bazena i deponije
Niš – Izuzetna lokacija Đačko ostrvo, pored reke Nišave, u jugoistočnom delu Niša, na kojoj je pre nekoliko godina bila planirana izgradnja velikog tržnog i sportsko-rekreativnog centra, definitivno više nije povoljna za te namene. Na njoj je sagrađen objekat koji koristi slovenački „Merkator“, pa za izgradnju sportskih terena, dvorane, bazena i igrališta gotovo da više i nema mesta.
Upravo zato, rukovodstvo Niša je sa predstavnicima Vojske Srbije otpočelo pregovore o gradnji sportsko-rekreativnog centra uzvodno uz Nišavu, oko kilometar od Đačkog ostrva, u prigradskom naselju Donja Vrežina. Ta lokacija je vlasništvo VS, a Vojska tamo ima i veliki otvoreni bazen.
– Imamo veoma dobru saradnju sa Vojskom Srbije i prihvatićemo njen projekat da se pored bazena raščisti divlja deponija, koja je nastala poslednjih godina, a čitav kompleks oplemeni različitim sportskim sadržajem – kaže za „Politiku“ gradonačelnik Niša Miloš Simonović.
– Lokacija, koja je u Nišu poznata i pod nazivom „Vrežinski bazen“, zahvata površinu od nekoliko hektara. Prema projektu Vojske, a uz partnerstvo sa niškom opštinom Pantelej, deponija bi mogla da se ukloni do početka naredne letnje sezone – ističe za naš list predsednik opštine Pantelej Slaviša Dinić i dodaje:
– Stručnjaci Vojske Srbije predstavili su projekat budućeg sportsko-rekreativnog centra za koji su grad i naša opština veoma zainteresovani. Pored postojećeg velikog bazena, bili bi sagrađeni i tereni za fudbal, odbojku na pesku, tenis, mali fudbal, mini-golf, košarku i druge sportove, ali i posebno trim-kabinet i rekreativni centar za decu. Vojska bi realizovala zemljišne, a mi i Javno preduzeće „Medijana“ ostale radove. Procenjuje se da bi ulaganjem desetak miliona dinara i grad i naša opština dobili vrlo sadržajan sportsko-rekreativni centar.
Predstavnici Vojske Srbije, koji su priredili video prezentaciju budućeg centra, istakli su da bi se novi rekreativni kapaciteti koristili tokom čitave godine, a ne samo u vreme tromesečne kupališne sezone. Takođe, otvaranjem novog centra bili bi stvoreni preduslovi za nova radna mesta.
Rukovodstva grada i opštine Pantelej, ali i Vojske Srbije, istakla su da bi ipak za građane Niša najznačajnije bilo to što bi bila uklonjena velika divlja deponija, jedna od najvećih od tridesetak koje postoje na području grada.

Maratonski proces stigao do naplate
Leskovac – Zbog jedne sudske presude, ozbiljno je ugrožen opstanak leskovačke Muzičke škole „Stanislav Binički”, koja ima 109 zaposlenih i 750 učenika. Prema odluci suda, profesoru Stojanu Jovanoviću treba da bude isplaćeno blizu pet miliona dinara, a presuda je, nakon što ju je potvrdio Okružni sud, postala izvršna, pa je od prošlog ponedeljka žiro-račun škole blokiran.
– Sada su stigle stipendije za učenike, ali ne možemo da ih isplatimo. Obraćali smo se nekoliko puta za pomoć Ministarstvu prosvete, ali nismo dobili odgovor. U lokalnoj samoupravi nam je rečeno da nismo u njihovoj nadležnosti. I od Vrhovnog suda smo zatražili reviziju presude – kaže za naš list direktorka škole Mirjana Kostić.
Nesporazumi između škole i pomenutog profesora počeli su pre 25 godina, kada je Stojan Jovanović smenjen sa dužnosti direktora. Devet godina kasnije, dobio je i otkaz, i od tada vodi sudske sporove protiv škole. Jovanovića je sud u više navrata vraćao na posao, ali bi posle izvesnog vremena ponovo dobijao otkaz, zbog čega bi potezao novu tužbu, i tako ukrug. Poslednji put otkaz mu je uručen u junu, o tome će se sud tek izjašnjavati po u međuvremenu podnetoj tužbi, a pomenutih pet miliona dinara odnosi se na neisplaćene zarade u ranijim periodima, kada je s Jovanovićem bio raskinut radni odnos u Muzičkoj školi. 
– Od kada sam pre petnaest meseci izabrana za direktora, Jovanović je neprestano izazivao incidente. Udario je dva učenika, zbog čega su roditelji podneli krivične prijave. Fizički je nasrnuo i na profesorku Draganu Živković, a o verbalnim ispadima da i ne govorim. Zbog takvog ponašanja, iskoristila sam zakonsko pravo da ga pošaljem na lekarski pregled, ali je on to odbio, pa sam mu u junu uručila rešenje o prestanku radog odnosa – ističe direktorka Kostić, dodajući da je Jovanovića sud vraćao u školu, i to da predaje predmete koje je on tražio, iako direktor po zakonu ima pravo da profesore raspoređuje u skladu sa potrebama škole.
U izjavi za naš list, profesor Stojan Jovanović tvrdi da su navodi direktorke leskovačke muzičke škole čiste konstrukcije:
– Optužili su me da sam lane, 20. oktobra, tokom časa udario u glavu jednog učenika, pa je direktorka pokrenula disciplinski postupak koji nije okončan jer ga, navodno, ja ometam. Baš zbog tih konstrukcija, podneo sam prijavu SUP-u, privatnu krivičnu prijavu sudu i krivičnu prijavu tužilaštvu. Nakon više od sto dana, roditelji i učenici su dali izjave i, koliko sam saznao, niko od njih nije potvrdio da sam udario učenika – kaže Jovanović, koji poriče i da je napao profesorku Draganu Živković.
– Prošle godine, 26. decembra, sazvan je roditeljski sastanak, ali pošto sam ja tada bio odsutan, ponovljen je 11. februara ove godine. Malom broju okupljenih roditelja sam objasnio da je Dragana Živković dobila predmete iz oblasti muzičke teorije koje inače ja predajem, a da je mene direktorka premestila na predmet dečji orkestar i sviranje horskih partitura, iako me je sud u julu 2007. vratio na moje predmete – harmonija i muzički instrumenti. Profesorka Živković je zatražila od prisutnih roditelja da potpišu peticiju i da me bojkotuju. Ja sam u njenim rukama video zapisnik, za koji sam ustvrdio da je unapred pripremljen. Krenuo sam za njom oko stola da bih pobliže pogledao taj zapisnik, a to je ocenjeno kao napad na nju. Ovaj slučaj je direktorki bio povod da me uputi na lekarski pregled, na koji nisam otišao jer sam bio uzrujan zbog svega što se dogodilo – iznosi svoju verziju događaja profesor Stojan Jovanović.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Zanović je Šćepan Mali
U stotom, jubilarnom „Kolu” Srpske književne zadruge upravo je objavljen novi roman Milisava Savića „Princ i serbski spisatelj”. Milisav Savić je, ističe Dragan Lakićević, pune četiri decenije u vrhu srpske književnosti. Srpska književna zadruga je, u obnovljenom „Savremeniku”, objavila Savićev roman „Ljubavi Andrije Kuradića”, tada mladog pisca, 1972. godine. Ista kuća je objavila i njegov roman: „Hleb i strah” (1991), zbirku pripovedaka „Ujak naše varoši” (1977) i „Fusnota” (1995) i antologiju „Savremena italijanska pripovetka” (1993).
Novi roman Milisava Savića, jednog od najaktivnijih i poetički najotvorenijih predstavnika srednje generacije savremenih srpskih proznih pisaca, kaže Marko Nedić, sledi najbolje osobine njegove ranije proze, posebno njenog postupka naporednih narativnih tokova, primenjivanih u mnogim njegovim romanima, najizrazitije u „Ožiljcima tišine“. Za razliku od prethodnih knjiga, u kojima su paralelne priče bile raspoređivane u veće kompozicione celine, u ovom romanu one se sistematično smenjuju jedna za drugom tokom cele sadržine ovog izuzetno zanimljivog i provokativnog proznog dela.
Novi roman ima dva narativna toka: jedan se odnosi na Stefana Zanovića, pustolova i samozvanog princa iz Paštrovića u Crnogorskom primorju, drugi na pisca i prosvetitelja Dositeja Obradovića. Njihovi likovi se, poput likova Andrića i Crnjanskog u „Ožiljcima tišine“, razvijaju kao tipični antipodi. Stefan Zaninović je dinamični putnik, prevarant, ljubavnik, maštar, zatvorenik, prigodni pesnik, prijatelj i poznanik evropskih vladara i velikih francuskih pisaca i filozofa druge polovine 18. veka, zaljubljenik u neposredni život i u njegove izazovne oblike ispoljavanja, pun planova i ideja o poboljšanju vlastitog položaja u stvarnosti na štetu drugih i pun nade da se njegovi snovi i želje u budućnosti mogu ispuniti. Nasuprot njemu stoji lik Dositeja Obradovića, prosvetitelja i patriote, racionaliste, moraliste, skeptika, pisca koji je verovao u moć razuma i potrebu razumevanja među ljudima i narodima, koji je svojim visoko ispoljenim nacionalnim osećanjem, neposredno potvrđenim dolaskom u ustaničku Srbiju, umnogome pomogao jačanju samosvesti srpskog naroda u vreme Prvog srpskog ustanka i borbe za nacionalnu i političku slobodu.
Pišući roman o dve istorijske ličnosti, naglašava autor, držao se faktografije. Pročitao je veliki broj knjiga iz 18. i 19. veka, ali je, naravno, korišćena i fikcija.
Kazanova, najveći avanturista 18. veka, priznao je da je Zanović bio veći avanturista od njega. Lep, visok, oblačio se po poslednjoj venecijanskoj modi, koju je kombinovao sa crnogorskom nošnjom. Savić, ipak, misli da Zanović nije bio avanturista, već čovek koji je morao da se prerušava. Smatra, takođe, da je Zanović, u stvari, bio Šćepan Mali.
U romanu su opisani i Dositejevi poslednji dani u Beogradu. Imao je, objašnjava Savić, veliku podršku Jovana Skerlića, ali su protiv njega bili Vuk, Njegoš i dramski pisac Kosta Trifković.
Obojici, i Zanoviću i Dositeju, zajednička je bila ljubav prema otadžbini.
Milisav Savić najavljuje da će uskoro izaći njegovi „Rimski dnevnici“ u kojima će, između ostalog, biti objašnjeno i kako je nastajao roman „Princ i serbski spisatelj“.

Svetski „Zenit”
Fototipsko izdanje avangardnog časopisa „Zenit” i monografija o časopisu koju su uradile istoričarka književnosti Vidosava Golubović i istoričarka umetnosti Irina Subotić, posle dve godine velikog truda najzad se nalazi pred našom i svetskom javnošću. Ovo kapitalno delo nastalo je zajedničkim trudom tri suizdavača – Instituta za književnost i umetnost iz Beograda, Narodne biblioteke Srbije i Kulturno-prosvjetnog društva „Prosvjeta” iz Zagreba. Štampano je u impresivnom tiražu od 1.000 primeraka, a od pre nekoliko dana nalazi se u svim boljim knjižarama u Beogradu i Srbiji, po ceni od 12.500 dinara.
Na jučerašnjem predstavljanju ovog prvorazrednog izdavačkog poduhvata u Narodnoj biblioteci Srbije, kapitalnog projekta kojim se u svetu možemo samo pohvaliti i kojim pokazujemo da u istoriji avangardnih pokreta Evrope jedno od važnijih mesta pripada i časopisu „Zenit”, rečeno je da je ovaj časopis van sumnje najznačajniji avangardni časopis na prostoru međuratne Jugoslavije. „Zenit” je pokrenut u Zagrebu 1921. godine, dve godine kasnije prelazi u Beograd i tu izlazi do 1926. godine, glavni urednik i neka vrsta spiritus movensa bio je Ljubomir Micić koji je, prema rečima Vesne Matović iz Instituta za književnost i umetnost iz Beograda, neposredno podelio i poneo, može se bez preterivanja reći, teret dramatičnih zbivanja i nepovoljan epilog ovog najautentičnijeg i najznačajnijeg avangardnog glasila na jugoslovenskom prostoru.
– Ovo izdanje izlazi na zaprepašćenje svih Srba i elitističkih naroda – rekao je juče Sreten Ugričić, upravnik Narodne biblioteke Srbije, koji je dodao da se na internet sajtu Narodne biblioteke Srbije, pored informacija o samom izdanju, fotografija i tekstova Vidosave Golubović i Irine Subotić o tome, nalazi i kompletni časopis „Zenit” a sve je to uvršćeno i u svetsku digitalnu baštinu. Ugričić je najavio seriju predavanja, okrugle stolove o „Zenitu” kao i moguće organizovanje međunarodne konferencije, odnosno stručnog naučnog skupa koji bio održan 2009. godine.
Govoreći o fototipskom izdanju „Zenita”, Vidosava Golubović, autorka jedne od dve studije uključene u knjigu koja prati fototipsko izdanje, naglasila je da je njegovo objavljivanje kulturni događaj prvog reda i da je „Zenit” bio glasilo nacionalnog i evropskog ranga. Irina Subotić, autorka druge studije, govorila je o tome koliko se ovim izdanjem otvaraju nove stranice izučavanja „Zenita” i kod nas i u svetu i da se njime dokazuje da kod nas avangarda nije postojala samo kao ideja. Iz „Zenita” i iz same bogate zaostavštine Ljubomira Micića u koju su autori ovog izdanja imali uvid, rekla je Irina Subotić, dokazuje se svetu kako nove ideje i nove perspektive pobeđuju.
Reprint „Zenita” i monografija koja ga prati štampani su u Zavodu za izradu novčanica i kovanog novca u Topčideru, a o tehničkom izgledu knjige, o kvalitetu ilustracija (fotografija i reprodukcija) brinuo se Jovan Čekić i Koanstudio.

Kapije reči
U ovim teškim i tmurnim vremenima, i politički i meteorološki, postoji jedna nedelja u godini kad smrknuta lica naših sugrađana dobiju sasvim sasvim drugačiji izgled, pa čak i zaboravljeni osmeh. Svi odjednom počinju da se druže i razgovaraju, kao da im se život preko noći promenio, a svi putevi vode na jedno mesto, kao što su nekad Grci hrlili na Olimpijske igre. Baš kao u antičkoj Grčkoj prestaju čak i među Srbima male i velike zađevice, a svađe zaboravljene bar tih nekoliko oktobarskih dana. Pa, gde to Srbi (ranije cela SFRJ) hrle a da se ne svađaju i kakva je to sila koja od njih čini drugačije ljude? Ta sila koja jedina ne ubija ljude, već ih zbližava, zove se pisana reč, a mesto gde je ona suvereni gospodar – Međunarodni sajam knjiga u Beogradu.
Kao u kakvoj savremenoj bajci svi koji prođu kroz imaginarnu i stvarnu kapiju reči i nađu se u njenom središtu, gde se održavaju naše dionizijsko-apolonijske igre, gde se bez straha prepušta svom najdubljem Ja da se njegovo nesvesno slobodno ispolji, a potom da svako izađe dovoljno mudar i spreman da započne novi ciklus stvaranja i življenja, o bilo kojoj oblasti da je reč, ciklus koji mu pomaže da bar neko vreme zaboravi tmurna i teška vremena. Energija sakupljena na Sajmu knjiga, prelistavanje željenih izdanja, svakodnevno slušanje pisaca na promocijama, koji kao nekad oratori u grčkim dramama pomažu posetiocima Sajma da daju oduška onoj nagomilanoj, ubitačnoj energiji koja se u njima skupljala cele godine.
A tek podatak da Sajam za nedelju dana, u ne tako davnim godinama, poseti i nekoliko stotina hiljada posetilaca (dakle, više nego što Zvezdin stadion može da skupi navijača), zadivljavao je sve strance, čak i kad su prestali da izlažu kod nas, prvo zbog naše besparice, a onda zbog sankcija međunarodne zajednice. Poslednjih godina polako se vraćaju, ali na našu nesreću ni približno onoliko koliko ih je bilo osamdesetih godina. Jer, ono što izlože biblioteke pojedinih kulturnih centara u Beogradu nije ni jedan odsto što čini izdavačku produkciju svetskih izdavačkih sila.
Bez obzira na to nijedan od svetski značajnih sajmova, pre svih najveći i najstariji frankfurtski, nije nikad, bez obzira na bogatstvo produkcije, mogao da se pohvali onom gotovo mitskom rekom posetilaca, koja je svake godine „proticala” Sajmom knjiga u Beogradu. Sve je to lepo, reći će neko, jer oko Sajma, čiji se datum primiče (od 20. do 26. oktobra), više je ćutnje i trvenja (kako je lepo glasio naslov u našim novinama) no istinskog dogovora. Iako pojedini izdavači kao večiti optimisti, valjda zato što se cele godine druže s najplemenitijom robom na svetu (s knjigom), tvrde da je sve spremno, onespokojavajuće deluje podatak da još ništa određenije ne znamo o ovoj velikoj kulturnoj manifestaciji – ni koliko će biti izlagača, šta će stranci izložiti…
U Frankfurtu se sve to zna mesecima unapred, pošto temeljni nemački duh ništa ne prepušta slučaju, i zato što bolje od svih drugih iz sopstvene istorije zna da duh koji se ne ispoljava u kulturi začas sklizne u ratne pokliče. Ne prizivamo nikakve ratove (na ovim prostorima previše ih je bilo), samo podsećamo da duh svakog naroda ima svoje neuhvatljive puteve. Čak je i kod Hegela, ovaploćen kao svetski duh, postao gospodar za koga drugi kao robovi vade kestenje iz vatre!
Dakle, treba što pre razrešiti male razmirice koje postoje između Skupštine grada i Saveta Sajma ili odbora, sasvim je svejedno, i dobro se pripremiti za dolazeće dane, za otvorene kapije kroz koje prolaze reči a ne vojske. Ako nismo sposobni da razrešimo zađevice koje postoje u najmiroljubivijoj oblasti, kako ćemo tek evropske izazove koji nas čekaju u goloj stvarnosti. Uostalom, u Evropu smo uvek ulazili preko kulture. I kad je nepismeni knjaz Miloš, češkajući se iza uha, brojao zlatnike Vuku Stefanoviću Karadžiću, znao je dobro da to ne čini uzalud, da ga u Evropu neće uvesti njegova krda svinja već naša kultura i da će Turci otići iz Srbije onda kad to Evropa bude htela. I nije pogrešio: Vuk je s našim narodnim pesmama pod miškom i s jednom drvenom nogom stigao čak do neprikosnovenog Getea u Vajmaru, koji ih je odmah dao na prevođenje. Ne zato što je voleo srpski narod, već što je na tom primeru kreacije srpskog narodnog duha dobio novi dokaz za svoju tezu o svetskoj književnosti, u kojoj ravnopravno participiraju svi narodi.
Kultura i nauka su nas uvele u Evropu (posle Vuka otkriveni su začeci renesanse u Sopoćanima, pre renesanse u Italiji). U tek odlazećem dvadesetom veku srpski pisci i slikari, naučnici takođe, iznova su potvrdili da smo narod izuzetne kreacije, a ne jad i beda kojoj se nude štap i šargarepa. Zato, pamet u glavu i Sajam knjiga u punom sjaju!

Nagoveštaj oporavka Berze
Stara istina da posle kiše dolazi sunce mogla bi da se primeni i na Beogradsku berzu na kojoj je, posle dužeg perioda „padavina”, u poslednja dva dana došlo do značajnog oporavka, koji bi mogao da bude nagoveštaj boljih dana.
Juče je nastavljen rast berzanskih pokazatelja – obima prometa, cena i indeksa akcija, kao i broja zaključenih poslova.
Reperni indeks najlikvidnijih akcija BELEX15 skočio je za, čak, 95,59 poena, ili 12,79 odsto, na 843,11 poena.
Taj indeks se, inače, 10. oktobra strmoglavio na minimalnih 708,47 poena, dok je, podsećanja radi, maksimalna vrednost postignuta 3. maja lane, kad je iznosila 3.335,20 poena.
U ovoj godini taj pokazatelj je „utanjio” 1.475,26 poena, a samo u oktobru je pao za 160,66 poena.
I indeks 100 odabranih akcija BELEXlineskočio je i to za impozantnih 117,74 poena, odnosno 7,58 odsto, na 1.671,08 poena.
Podsećanja radi, minimalna ovogodišnja vrednost ovog pokazatelja bila je 1.534,74 poena, a ostvarena je, takođe, 10. oktobra, koji je bio „crn dan”. Maksimalna vrednost je bila, takođe, 3. maja 2007. godine, a bila je 5.007,34 poena. Ove godine taj indeks je izgubio na vrednosti, čak, 2.159,76 poena, a samo u oktobru je pao impresivnih 270,68 poena.
Do zagrevanja indeksa došlo je jer je posle duže vremena poskupeo veći broj akcija nego što je pojeftinio.
Konkretno, od 99 serija akcija, koliko ih je juče bilo u prometu, poskupela je 41, a 24 su pale u odnosu na prethodni dan.
Ukupan promet bio je za 12,54 odsto veći nego dan ranije, a iznosio je 256,6 miliona dinara, odnosno 3,1 milion evra. Ostvaren je u 1.017 transakcija, što je za 57,92 odsto više zaključenih poslova nego u ponedeljak.
Stranci su ponovo dominirali u prometu s udelom od 56,96 odsto. Pri tom je njihov udeo u trgovanju akcijama bio 57,87 procenata zahvaljujući tome što su bili izrazito „lake ruke” u prodaji tih papira.
Naime, dok su u kupovini „šnjur” prepustili domaćim investitorima, tako da je učešće kupaca sa stranim pasošima bilo 32,24 odsto, u prodaji su imali udeo od 83,46 procenata. U prometu obveznicama stare devizne štednje strani investitori su imali udeo od 11,46 procenata.
Rast cena pet najvećih dobitnika kretao se između 19,33 odsto (akcije AIK banke) do 19,93 procenta (Veterinarski zavod iz Subotice).
Cene pet najvećih gubitnika su pale u rasponu od 20 odsto (Čačanska banka) do 0,23 procenta (akcije Tigra iz Pirota).
Najviše se trgovalo akcijama Soja proteina – za 88 miliona dinara, a njihova poslednja cena je bila 968 dinara i za 10 odsto je viša nego dan ranije.

Aerodrom „Nikola Tesla” izlazi iz magle
Aerodrom „Nikola Tesla” dobio je sertifikat od Direktorata civilnog vazduhoplovstva Republike Srbije da je ispunio sve neophodne uslove za rad u uslovima smanjene vidljivosti, kategorije 3 B, izjavio je za naš list direktor Aerodroma Bojan Krišto. Prevedeno na jezik razumljiv putnicima, to znači da će avioni moći da sleću na aerodrom pri vidljivosti od 75 metara i da poleću pri vidljivosti od 150 metara. Već tokom zimske sezone, uz novu tehnologiju, za sletanje i poletanje po magli biće dovoljna vidljivost od 75 metara.
Sada se čeka objava ovog podatka u međunarodnim publikacijama, da bi avio-kompanije bile obaveštene o ovoj promeni koja će, kako ističe Krišto, stupiti na snagu oko 20. novembra ove godine.
Inače, protekle godine Aerodrom je zabeležio profit od 4,5 miliona evra, a generalni direktor očekuje da će ovogodišnji profit biti između 16 i 20 miliona evra.
Prema njegovim rečima, privatizacija Aerodroma je neophodna i u sva javna preduzeća bi trebalo da uđe privatni kapital. Koliki procenat će biti privatizovan zavisi od predloga privatizacionog savetnika i Vlade Srbije.
– U postupku privatizacije svih javnih preduzeća, pa tako i Aerodroma, treba napraviti granicu između profita za vlasnika i kvaliteta i cene usluge za građane – ukazuje naš sagovornik. – Poslednja procenjena vrednost Aerodroma „Nikola Tesla” iznosi oko 150 miliona evra. Očekujem da posle postupka privatizacije, zavisno od zakonskog okvira, cene kapitala i našeg angažovanja, vrednost Aerodroma „Nikola Tesla” bude između 600 miliona i jedne milijarde evra.
Kada će na Aerodrom „Nikola Tesla” sleteti loukost kompanije?
– Putnici za sada nemaju adekvatnu ponudu destinacija i jeftinih avionskih karata. Zato je liberalizacija neophodna. Liberalizacija mora da se dogodi pre stavljanja naših građana na belu šengen listu. Putnici sada godišnje potroše i do sto miliona evra više nego što je potrebno. Aerodrom priprema niz podsticajnih mera koje će omogućiti jeftinija putovanja našim građanima, koji zbog jevtinijih karata koriste usluge aerodroma u Budimpešti, Temišvaru i Zagrebu.
Krišto tvrdi da je po pružanju usluga svetskim avio-kompanijama beogradski aerodrom među prvih deset u Evropi. To redovno pokazuju interne ankete. On podseća da je od početka letnje sezone u hodnicima A i C ugrađeno 76 klima-uređaja, a istovremeno je obnovljeno i 26 toaleta za putnike. Ali ima prostora i za dodatna poboljšanja, naročito u sektorima usluga građanima, u kafeima, prodavnicama i fri-šopovima, što se očekuje već u narednoj godini.
– Terminal 2 na aerodromu projektovan je da godišnje primi pet miliona putnika – ističe Krišto. – Postojeći kapaciteti sasvim su dovoljni da se saobraćaj odvija bez zastoja u sledeće tri do četiri godine. U toku su pripreme i razmatranja za izgradnju novog terminala ili proširenje postojećih, kako bismo spremno dočekali 2011. godinu, kada se očekuje znatno veći obim avio-saobraćaja.
Aerodrom je nameravao da putnicima ponudi novu vrstu komfornijeg prevoza do grada, na sličan način kako to već rade taksi-udruženja. Međutim, ispostavilo se da ne postoji zakonski okvir za pružanje takve vrste usluge. U međuvremenu su preduzete mere kontrole, a podnose se i prijave protiv nesavesnih taksista. Kako bismo poboljšali informisanost putnika, putnicima je na srpskom i engleskom jeziku dostupan letak sa okvirnim cenama taksi-usluge, a u njemu je i broj telefona za žalbe na rad taksista – rekao je direktor beogradske vazdušne luke.

Smanjili jogurt, poskupeli gas ...
Poslednji talas poskupljenja hrane i gasa od neverovatnih 60 odsto, septembarsko povećanje računa za komunalije za osam odsto i najava da do kraja godine građane očekuju i skuplji telefonski impulsi, gradski prevoz, a u Beogradu verovatno i još jedno poskupljenje daljinskog grejanja, prosečna domaćinstva u Srbiji dovešće do još većih finansijskih iskušenja. Samo prvi računi za gas po novoj ceni od 41 dinar za kubni metar iznosiće bezmalo dve trećine prosečne zarade isplaćene u avgustu – 33.131 dinar. A domaćinstvo koje koristi taj energent za grejanje treba da pokrije i ostale izdatke. Po računici zvanične statistike, samo izdaci za hranu i bezalkoholna pića, prema rezultatima poslednje ankete, u mesečnim primanjima prosečne porodice sada učestvuju sa više od 43,5 odsto.
Iako je proteklih nekoliko meseci na papiru beležena čak deflacija, u julu 1,1 odsto, u tanjiru se ipak događala inflacija.
Cene pojedinih proizvoda u najvećim domaćim trgovinskim lancima od decembra prošle godine u „Maksiju”, „Tempu” i „Rodiću”, skočile su čak 25 odsto. Najviše je poskupelo meso, pa je tako u novembru prošle godine svinjski but bez kostiju mogao da se kupi za 350 dinara, dok ovih dana kilogram svinjske šnicle premašuje 500 dinara. Drastično su poskupeli i suvomesnati proizvodi. Oni kvalitetniji sada premašuju 1.200 dinara za kilogram.
Junetina je u proseku skuplja 100 dinara za kilogram, dok je piletina otišla za nekoliko desetina dinara po kilogramu. Među rekorderima u poskupljenju je i ulje, koje košta za oko četvrtinu više nego prošle zime. U korpi se našlo i brašno po cenama višim za najmanje pet odsto, što je „poguralo” i poskupljenja slatkiša. Tako je popularni keks „pti ber” u novembru mogao da se kupi za 59, dok sada košta 75 dinara. Iako je kućna hemija i dalje skupa, u poslednjih devet meseci ona je izgleda najbolje odolevala poskupljenjima, a cene nekih artikla su čak i padale.
Doduše, šećer je kod pojedinih trgovaca jeftiniji nego u ovo vreme prošle godine, ali su začini poskupeli. Na samo četiri osnovna artikla kao što su ulje, šećer, mleko i kilogram svinjskog mesa potrošači sada izdvajaju više od 200 dinara, što je za petinu više nego krajem prošle godine.
Republički zavod za statistiku je saopštio da su troškovi života u septembru, u odnosu na prethodni mesec, bili u proseku viši za 0,9 odsto. Ali, u poređenju sa decembrom prošle godine „život je poskupeo” za 6,8 procenata.
Statističari kažu da su cene poljoprivrednih proizvoda u septembru bile više nego u avgustu za dva odsto, ali kada se uporede ovogodišnje cene voća i povrća sa prošlogodišnjim, razlika je drastična. Naročito kada je reč o paprici, koja je zbog vremenskih uslova koji joj nisu pogodovali, trostruko skuplja nego lane. Zbog toga su mnoge porodice odustale od pravljenja zimnice.
Posle sezone godišnjih odmora poskupela su i jaja i riba.
Pre nedelju dana poskupelo je i pileće meso, i to za oko 10 odsto, pa je u odnosu na septembar prošle godine cena pilećeg mesa viša za oko 18 dinara. Iako su stručnjaci upozoravali da se kriza u živinarstvu tek može očekivati, jer posle događaja u „ Agroživu”, nijedna kompanija nije zauzela ovaj značajan udeo na tržištu, njihove slutnje su se već obistinile. Ili će nas kriza tek stići sa novim cenama ove vrste mesa koja je za mnoge bila zamena za skupu svinjetinu.
– Troškovi života su u odnosu na septembar prošle godine porasli za 10,6 odsto. Najviše je poskupela hrana 15,3 i duvan i pića 12,3 odsto. Plate su, posmatrano za avgust u odnosu na isti period prošle godine realno rasle 5,5 odsto – kaže Saša Đogović, saradnik Instituta za istraživanje tržišta.
Ovu godinu, gotovo je sigurno, završavamo sa najmanjim rastom standarda nego što smo navikli proteklih osam godina, kada su godišnje stope bile i dvocifrene. Prema sadašnjim pokazateljima, ne može se očekivati bitnije poboljšanje, kao ni povećanje kupovne moći.

Raste dug za kredite
Građani Srbije su na kraju septembra za bankarske kredite dugovali 316,97 milijardi dinara. Dužničko breme se od početka godine povećalo 7,4 odsto, a građani najviše duguju za stambene zajmove– 136,4 milijarde dinara. Dug za krov nad glavom, koji bankama valja otplaćivati naredne dve ili tri decenije, porastao je od početka godine čak 33,2 odsto.
Broj građana koji kasne sa otplatom kredita za sada, uprkos niskom standardu, nije zabrinjavajući.Za razliku od neobezbeđenih hipotekarnih kredita u Americi, koji su izazvali globalnu krizu, u Srbiji je od 15.000 stambenih zajmova samo 25 stiglo na sud zbog dužeg kašnjenja u otplati rata. Istina, na kraju septembra učešće docnje u dugu po osnovu svih bankarskih kredita iznosilo je 1,6 odsto, što je blago povećanje u odnosu na početak godine, kada je 1,2 odsto dužnika kasnilo sa otplatom dospelih obaveza preko 60 dana.
Kako su pokazali podaci Kreditnog biroa Udruženja banaka Srbije, najveći rast u prvih devet meseci zabeležilisu poljoprivredni krediti – 127,8 odsto, pa je dugovanje po toj vrsti pozajmica dostiglo 17,9 milijardi dinara.
Dug za gotovinske kredite bio je na kraju septembra „težak” 113,5 milijardi dinara. Da su se građani morali odreći doskora najomiljenijih keš pozajmica potvrđuje podatak da je dug od početka godine smanjen za 11 odsto. Za namenske, odnosno potrošačke kredite dug je iznosio 17,7 milijardi dinara i od početka godine smanjen je za 27,3 odsto.
Inače, ukupan dug po bankarskim kreditima u Srbiji na kraju septembra je iznosio1.037 milijardi dinara. Statistika pokazuje da je to povećanje od 19,8 odsto od početka godine. Samo dug preduzeća porastao je 26,3 odsto, na 682 milijarde dinara, a preduzetnika za 24,7 odsto, dostigavši 38 milijardi dinara.
B. Dumić
----------------------------------------------
Sve više kreditnih kartica 
Broj kreditnih kartica u Srbiji porastao je od početka godine za 6,4 odsto i sada ih u novčanicima ima oko 1,2 miliona korisnika. Kako su pokazalipodaci Udruženja banaka Srbije, porastao je i broj korisnika kreditnih kartica, za 5,1 odsto, odnosno na oko 911.000.
Na kraju septembra iznos odobrenog limita po kreditnim karticama iznosio je 78,2 milijarde dinara, a korišćeno je oko 52 odsto te sume, odnosno 40,8 milijardi dinara.
Takođe je povećan i broj tekućih računa građana od početka godine za 12,9 odsto, dostigavši bezmalo šest miliona, a broj korisnika računa porastao je 8,9 odsto, na skoro četiri miliona.
Iznos dozvoljenog prekoračenja ili omiljene pozajmice po tekućem računu gotovo je isti kao na početku godine.Povećan je za 0,3 odsto i na kraju septembra iznosio je 38,6 milijardi dinara.

Kreću radovi u Prokopu
Svetska finansijska kriza neće uticati na zacrtanu realizaciju izgradnje Koridora 10. Za izgradnju autoputa od Niša do Dimitrovgrada i od Leskovca ka makedonskoj granici već je obezbeđeno 1,585 miliona evra, a za železnicu prvi paket od 1,1 milijardu evra, kaže za „Politiku” ministar infrastrukture Milutin Mrkonjić.
– Novac je spreman i krećemo sa radovima. Već tokom narednih nekoliko dana u železničkoj stanici Prokop počinju radovi na završetku železničke infrastrukture. Prokop je centralna tačka železničkog Koridora 10 i zato upravo tu počinje ovaj veliki posao. Stanica će biti spremna za korišćenje za godinu i po dana, a postignut je dogovor da Beograd više ne ulaže u železničku infrastrukturu, već da 25 miliona evra usmeri u izgradnju pristupnih saobraćajnica – objašnjava Mrkonjić.
Početak radova na izgradnji nedostajućih delova autoputa na Koridoru 10 i obnova i modernizacija železnice, prema njegovim rečima, tek su prvi korak. Država mora da iskoristi tu priliku da pokrene domaću privredu i u tom segmentu već postoje načelni planovi.
– Železnici trebaju na desetine savremenih elektromotornih vozova koji će brzinom konkurisati drumskom prevozu. Na primer, „Fijat” proizvodi „pendolino” kompozicije koje bi putovanje vozom od Beograda do Bara skratile za dva do dva i po sata. S obzirom na to da „Fijat” ulazi u „Zastavu”, zašto ne bismo predložili Italijanima da u Kragujevcu otvore jednu liniju za proizvodnju „pendolina”. Time bismo uposlili naše ljude, a „Fijat” bi dobio priliku da u Kragujevcu, osim automobila, proizvodi i vozove za region i šire – ukazuje ministar za infrastrukturu.
Da bi se obezbedila radna snaga za poslove koje će otvoriti veliki javni radovi na izgradnji drumskog i železničkog Koridora 10, država će uskoro pokrenuti program prekvalifikacije. Na primer, već sada postoji velika tražnja za rukovaocima građevinskih mašina. To su profesije koje će u godinama pred nama biti izuzetno perspektivne, a na državi je da ka njima usmeri ljude koji sada možda nemaju posao.
– Stalno ponavljam da je Koridor 10 najveća šansa Srbije. Zbog odličnog geografskog položaja kroz Srbiju su u istoriji prolazile vojske, a sada je definitivno stiglo vreme da od naše „kuće na drumu” i profitiramo. Nije reč samo o naplati putarina, već je to prilika za pokretanje celokupne privrede. To je cilj ove vlade, za koju je Koridor 10 apsolutni prioritet – kaže Mrkonjić.
Na pitanje da li je zadovoljan postignutim rezultatima u prvih sto dana vlade, ministar odgovara potvrdno. Pored ostalog i zato što su obezbeđena sredstva za završetak drumskog dela Koridora 10. Za železnicu je spreman prvi paket, 1,1 milijarda od ukupno 4,6 milijardi evra, koliko će biti uloženo u nju tokom narednih sedam godina. Cilj je da se železnica osposobi za brzine od 160 kilometara na čas. Da se duž glavnih saobraćajnih pravaca izgradi drugi kolosek i modernizuju beogradski, novosadski i niški železnički čvor. Među prioritetima su i pruga Beograd – Bar i elektrifikacija pruge od Beograda do Vršca. Taj pravac ima velike potencijale, jer će italijanska privreda, koja u značajnoj meri investira u Rumuniji, tuda imati najbržu i najkraću vezu sa Apeninskim poluostrvom – trajekt iz Barija do Bara i dalje prugom do Rumunije.

Inicijativa za zabranu delovanja Nacionalnog stroja
Republički tužilac Slobodan Radovanović uputio je inicijativu Ustavnom sudu Srbije za zabranu rada i delovanja organizacije Nacionalni stroj, potvrdio je Tomo Zorić, portparol Republičkog tužilaštva. Zorić je rekao da je inicijativu pokrenulo Ministarstvo pravde Srbije jer Nacionalni stroj, iako nije formalno registrovana organizacija i kao neformalna organizacija izaziva versku i nacionalnu mržnju.
– Republički tužilac je prihvatio inicijativu i uputio Ustavnom sudu predlog za zabranu rada te organizacije. Radovanović je zauzeo stav da su ispunjeni svi uslovi za zabranu delovanja te organizacije – rekao je Zorić.
On je naveo da se zabrana delovanja Nacionalnog stroja traži u skladu sa Ustavom Srbije, koji jemči očuvanje ljudskog dostojanstva i ostvarenje pune slobode i jednakosti, a zato što se odredbama statuta, programom i proglasom te organizacije jasno raspiruje nacionalna i rasna mržnja.
Petnaestorica aktivista te neregistrovane neonacističke organizacije su, podsetimo, u novembru 2005. godine upali na antifašističku tribinu na Filozofskom fakultetu u Novom Sadu i vređali prisutne povicima „komunistički retardi”, „ustaške sluge” i „jevrejske svinje”. Jedan od učesnika skupa dobio je i šamar. Veće Okružnog suda u Novom Sadu je u novembru 2006. godine osudilo Gorana Davidovića zvanog Firer, prvooptuženog u tom procesu, na godinu dana zatvora zbog širenja verske, nacionalne i rasne mržnje.
Ostali optuženi su osuđeni na kazne u rasponu od uslovnih do osam meseci zatvora zbog ugrožavanja sigurnosti. Žalbu na takve presude podneo je novosadski okružni tužilac, ali i odbrana okrivljenih i Vrhovni sud ih je razmatrao u junu.
Skupština Vojvodine je u decembru 2005. godine usvojila zaključak kojim se od Vlade Srbije traži zabrana svih neonacističkih, rasističkih i klerofašističkih grupa i organizacija na teritoriji Srbije. Pozivajući se na informaciju koju je MUP Srbije dostavio Odboru za bezbednost Skupštine Vojvodine, u zaključku se navodi da se u takve ekstremističke organizacije ubrajaju Nacionalni stroj, Krv i čast, Skinhedsi, Rasni nacionalisti-rasonalisti i Otačastveni pokret Obraz.
Uz to, od Vlade Srbije zatraženo je i da onemogući „one aktivnosti 'Omladinskog pokreta 64 županije' koje povređuju integritet Srbije i vređaju nacionalna osećanja građana”.
Usvojenim zaključkom zatražena je i zabrana skupova pripadnika svih vojnih formacija iz Drugog svetskog rata koje su sarađivale ili bile deo fašističkih okupacionih snaga, koji predstavljaju uznemiravanje javnosti, podstiču nacionalne tenzije i nisu u skladu sa stremljenjima Srbije ka evrointegracijama.

Policija razotkrila šemu „poslova” Ibrahima Fahovića
Srpska policija je tokom istrage slučaja uhapšenog Ibrahima Fahovića (50) iz Novog Pazara, glavnog trgovca tekstilom iz ovog grada i vlasnika preduzeća „Almir”,koji je osumnjičen da je zloupotrebom službenog položaja oštetio državu za oko 10 miliona evra, razotkrila kriminalnu šemu njegovih poslova. 
MUP Srbije juče je saopštio da policija Fahovićatereti da je tokom 2006. godine zajedno sa Dankom Gašićem (58) iz Beograda, koji se već nalazi u pritvoru,osnovao takozvano „peračko” preduzeće „Tridentšop” sa sedištem u Smederevu. Posle toga je sa lagera svog preduzeća „Almir” prodao tekstilnu robu po tržišnoj ceni raznim kupcima za gotov novac u vrednosti većoj od 460 miliona dinara, a čiju prodaju nije evidentirao u svojim poslovnim knjigama. Da bi to prikrio sačinio je fiktivnu izlaznu dokumentaciju o navodnoj prodaji te robe po znatno nižoj ceni preduzeću „Tridentšop” u vrednosti od oko 176 milionadinara.
„U istom periodu je sa lagera preduzeća „Almir” prodavao robu za gotov novac po tržišnoj ceni od oko 564 miliona dinara, a koju nije evidentirao u poslovnim knjigama. Da bi to prikrio sačinio je fiktivnu izlaznu dokumentaciju o navodnoj prodaji iste robe raznim takozvanim „peračkim” preduzećima širom Srbije u ukupnoj sumi od oko 304 miliona dinara. Tako je izbegao obračunavanje i plaćanje poreza u iznosu od oko 98 miliona dinara”, navodi policija.
Prema saopštenju policije, Fahović je takođe 2006. godine u ime preduzeća „Almir” nabavio robu na „crnom” tržištu za gotov novac. Da bi robu prikrio, izradio je fiktivnu ulaznu dokumentaciju kao da su dobavljači takozvana „peračka” preduzeća na teritoriji Srbije u ukupnom iznosu od oko 23 miliona dinara sa iskazanim, prethodno plaćenim PDV-om u iznosu od oko tri miliona dinara.
„Ovu fiktivnu dokumentaciju je proknjižio u svom knjigovodstvu i tako neosnovano iskoristio plaćeni PDV. U istom periodu u poslovnim knjigama nije evidentirao ostvarene prihode naplaćene u gotovom novcu prodajom robe sa lagera svog preduzeća u ukupnoj vrednosti od oko jedne milijarde dinara, koju nije uplatio na tekući račun preduzeća već je iskoristio za svoje potrebe i izbegao plaćanje poreza u iznosu od oko 195 milionadinara”, saopštila je policija.
Ukupna suma kojom je u periodu 2006. godine Fahović izbegao plaćanje poreza i time oštetio budžet Republike Srbije iznosioko 297 miliona dinara.
Osumnjičeni Fahović je uz krivičnu prijavu priveden istražnom sudiji Okružnog suda u Smederevu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Siledžije pretukle trenera i odbojkašicu
Niš – Grupa huligana upala je preksinoć oko 20.30 časova u fiskulturnu salu Osnovne škole „Sreten Mladenović Mika”, gde je u toku bio trening odbojkaškog kluba Stampedo i batinama i bejzbol palicama pretukla Ivana Bojovića, trenera kadeta u klubu i Aleksandru Ignjačević, šesnaestogodišnju odbojkašicu. O incidentu je obaveštena policija, koja je kako saznajemo, privela vinovnike.
–Trebalo je da počne trening kadeta, učenika osmog razreda osnovne, i prvog i drugog razreda srednje škole. U dvorani je bio i dečak koji nije član kluba i ne trenira odbojku, pa sam ga nekoliko puta zamolio da izađe. Tek posle mog trećeg poziva je pristao i ispratio sam ga do izlaza. Nije bilo svađe, čak ni povišenog tona. Započeli smo trening i posle samo desetak minuta u dvoranu su upala petorica siledžija sa motkama i batinama. Prišli su, počeli da psuju i viču, a onda me pretukli i pobegli – navodi trener Ivan Bojović.
U naletu huligana teško je povređena šesnaestogodišnja Aleksandra Ignjačević, takođe član ovog odbojkaškog kluba. Ova devojka našla se na putu huliganima, koji su je napali u hodniku škole i batinama joj slomili obe ruke.
Povređena učenica prevezena je na Ortopedsko-traumatološku kliniku niškog Kliničkog centra gde su joj obe ruke stavljene u gips. Bojović je odmah prebačen u Hitnu pomoć, gde je konstatovano da je lakše povređen.
Trening je prekinut i o svemu je obaveštena policija.

NEMOJTE PRIJATELjSKI, NIKAD VIŠE
Kad su onomad evropske zemlje iz dana u dan priznavale nezavisnost Kosova, skoro je nemoguće bilo ući na predavanje a da se u vazduhu ne oseti neka velika teskoba. I šta sad? Nakon tolikih mojih priča da je najvažnije biti u toku sa svetskim i domaćim zbivanjima, ćutati pred studentima o ovoj temi bilo bi glupo. A pričati o tome, pogotovo ako duboko veruješ da nam je mesto upravo tamo, u Evropskoj uniji, verovatno još gluplje. U tim trenucima jedino iskrenost, ako išta, pomaže.
Meni je tada ova naša evropska priča veoma ličila na neko obećanje da će uskoro (ne znamo kada, ali uskoro) taj naš voljeni princ, ili princeza, svejedno, već jednom pristati na brak. A tamo, u braku, čeka nas mnogo blagodeti, od kojih je verovatno najvažnija – samo članstvo. Nema viševiza i čekanja ispred ambasada. Investitori sve brže pristižu i otvaraju nova radna mesta. Sve bolji poslovni ambijent. Standard raste. Andželina Džoli i Bred Pit objavljuju rođenje svog sedamnaestog deteta, a nama stiže pozivnica za krštenje...
Kad, ne lezi vraže, taj naš princ (ili princeza) priznade nezavisnost Kosova i Metohije, na naše oči. A mi, šta sad mi da radimo? Ima li ikakvog smisla misliti uopšte na brak, nakon takve prevare?
Moj je odgovor bio: da, ima smisla. Mi treba da sklopimo brak – iz računa! Dakle, čarobna formula je: bes (koji prođe), plus prezir (koji ne prođe), plus sopstveni interes (uz osmeh). Kada ih vidim, na skupovima ili diplomatskim večerama, ja samo o tome mislim: šta imam ja ili šta Srbija ima od vas? Pošto nisam političar, ovu svoju priču ispričala sam i vrhuški američkih i evropskih diplomata u Beogradu. Uz osmeh, naravno. Nije im se dopalo, ali nije stvar u dopadanju, nego u interesima, tu smo se složili.
Vremenom, naravno,emocije utihnu, pa se tako naš princ (odnosno princeza) prilično brzo u našim očima pretvori u jedan najobičniji – šalter. Tamo se izdaju vize, dozvole, papiri, diplome, potvrde... koje su nam, to ne smemo da zaboravimo, i te kako potrebne. A potrebne su, u krajnjoj liniji, zato što tamo ljudi bolje žive nego mi ovde, pa je valjda i u našem najboljem interesu da idemo u tom pravcu. A dokaz, ima li dokaza da je tako? Ima, evo. Sve siromašne zemlje – bez izuzetka – hoće u Evropsku uniju, a nijedna, ni siromašna ni bogata, neće napolje. Naročito neće sirotinja – ni ona stara, poput Portugalije i Grčke, ni ova nova, od Slovačke pa do Rumunije i Bugarske – jer se šlepuju uz bogate i na tome mnogo profitiraju. I jedino su ti primeri od značaja za poređenje sa nama. Pustite Norvešku, ona ne trpi nikakvu štetu od toga što ne želi da uđe u Evropsku uniju. A da trpi, budite sigurni, istog bi se sekunda našla u Uniji!
Stoga sam uverena da i mi konačno treba sve njihda gledamo isključivo kroz prizmu sopstvenog interesa. Ako nas, onda, na kraju ipak ucene – priznajte Kosovo ili ništa od članstva –tek tada bi, i to tek ako bismo na to pristali, nastala stvarna šteta koja premašuje koristi koju od njih imamo. Ali korist koju dotle ostvarimo došla bi u prave (to jest naše) džepove. Ja to ne bih poklanjala.
I onda dolazi tužniji deo priče, onaj u kome neke bivše jugoslovenske republike priznaju Kosovo. Ne znam je li ikoga iznenadilo što su to prvi učinili Slovenci, ti večito nagrađivani i nikada kažnjeni „pioniri ratnih zločina na Balkanu“ (što reče Ljuba Stojadinović). Ali sve ostale priče stvarno su bili teški udarci, sve dok se čovek ne seti čarobne formule: bes (koji prođe), plus prezir (koji ne prođe), plus – interes! Tada stvari vrlo brzo dolaze na svoje mesto.
Evo, recimo, Hrvatska. Nezavisno od tog nesrećnog priznanja Kosova, tamo se, koliko čujem, još uvek ne može bezbedno letovati ako ne sakrivate svoje (srpske) tablice na automobilu. Jel’ tako? A ja naivno mislila da letovanje znači opuštanje, provod, kad ono – treba još i da se malo postidim same sebe i sakrijem oznake svoje zemlje! Da li su oni normalni, mislim se... i zaključim da verovatno jesu, samo da nam se čarobne formule malo razlikuju. Ni u mojoj formuli, iskreno rečeno, ta destinacija već odavno ne postoji, ali ne zato što nemam para za letovanje.
I onda su Crna Gora i Makedonija priznale Kosovo. Kao da i oni imaju neku svoju čarobnu formulu, u kojoj Srbija ima važnost koliko i lanjski sneg. Lepo. Meni onda preostaje samo da se upitam: a šta Srbija ima od vas? Hajde da izračunamo. Ako imamo koristi, onda da je uzmemo, šteta je da se baci, a ako koristi nema, da vam okrenemo leđa. I tako, po svakom, ali svakom božjem pitanju, a kakav će ishod biti – e pa, zavisiće od pitanja!
Više se ni ja ne smejem, a bilo mi je tako smešno kada je, negde posle 5. oktobra jedan visoki srpski funkcioner (zadužen za ekonomiju) ovako odgovorio na predlog slovenačke delegacije da sklope jedan prijateljski posao sa Srbijom. Nemojte prijateljski, zamolio je uz osmeh, možemo li – strogo poslovno?
profesorka Ekonomskog fakulteta i članica CLDS-a

Kad kost izgubi čvrstinu
Najzad i u Srbiji bolesnice s najtežim oblikom osteoporoze, oboljenja kod kojeg zbog gubitka čvrstine kosti dolazi do preloma, dobijaju najsavremeniju terapiju. Fond zdravstvenog osiguranja za najteže pacijente je obezbedio terapiju koja staje čak 7.500 evra za 18 meseci.
– Reč je o paratiroidnom hormonu, preparatu koji se tokom 18 meseci svakoga dana daje potkožno, slično insulinskoj terapiji, a namenjen je pacijentima koji su imali višestruke prelome ili onima koji imaju izuzetno loš nalaz koštane gustine na denzitometru. Tipična situacija kod ovih pacijentkinja je da im se slučajno otkrije prelom pršljena, koji po pravili ima „domino efekat”, jer prvi prelom petostruko uvećava rizik za pojavu drugog preloma pršljena, a onda se sa dva preloma gubi statika, pojavljuju bolovi, nastaju novi prelomi –objašnjava primarijus dr Milena Đurić, načelnica Internističkog odeljenja i član Konzilijuma za osteoporozu Instituta za ortopedsko-hirurške bolesti „Banjica”, koja u svojoj ambulanti ima više od tridesetak ovako teških pacijenata.
Od osteoporoze, bolesti koju prati poremećaj čvrstine kostiju, zbog čega dolazi do preloma, u Srbiji, procenjuje se, boluje oko 500.000 žena i 200.000 muškaraca. Ali, kako upozorava doktorka Đurić, kod nas osteoporoza nije još dovoljno prihvaćena bolest, jer nikada ne boli i prolazi bez izrazitih simptoma, zbog čega se nedovoljno često ili kasno postavlja dijagnoza ove bolesti.
– Leči se jedva 10 do 15 odsto osoba, jer je reč o podmuklom oboljenju koje se krije iza bezbolnosti, dok kosti postaju sve poroznije i krte. Tek kada žena padne u svom stanu, tako što se saplete o tepih ili na trotoaru, pa prsne kost, kao da je tanka suva grančica, pacijentkinja prvi put čuje da je do toga došlo kao posledica nelečene osteoporoze. Kost ili pršljen pucaju već zbog minimalne traume, a ne zbog pada sa visine ili jakog udarca. Razlog za to je što su kosti krte i porozne – objašnjava doktorka Đurić.
Da bi skrenuli pažnju na ovu vrlo rasprostranjenu i ozbiljnu bolest u Srbiji će 20. oktobra biti raznim akcijama obeležen Svetski dan borbe protiv ove bolesti. Započinjanje lečenja osteoporoze na vreme najvažnije je kod osoba koje imaju faktore rizika. To su žene koje su rano ušle u menopauzu, kod kojih je u porodici već bilo preloma, kao i kod žena nežne građe. Osteoporoza kod muškaraca ima težu kliničku sliku i praćena je većim brojem preloma, a najčešće se javlja kod alkoholičara, osoba sa poremećajem rada polnih žlezda ili kod dugotrajne primene kortikosteroida. Smrtnost nakon preloma kuka je čak veća nego kod žena, upozorava doktorka Đurić.
Da osteoporozu ne treba olako shvatati, najbolje govori podatak da je smrtnost nakon preloma kuka podjednako visoka kao smrtnost nakon karcinoma dojke, upozorava doktorka Đurić. Statistike kažu da u prvoj godini posle preloma kuka umre čak 20 odsto žena, a kod muškaraca je taj procenat iz nepoznatih razloga čak i nešto viši.
Jedino precizno merenje koštane gustine može da se obavi denzitometrima. U našim ustanovama još nema dovoljno ovih aparata prema broju stanovnika. Snimanje kostiju na rendgenu pokazuje ovu bolest tek kada su promene na kostima već odmakle. Zato snimanje na vreme treba da obave sve osobe koje su pod većim rizikom. Ženama sa ranom menopauzom preporučuje se hormonska nadoknada u kratkom trajanju i u malim dozama, pod nadzorom stručnjaka, budući da estrogeni imaju znatan uticaj na održavanje koštane mase. Doktorka Đurić naglašava kako je važno voditi računa i o odgovarajućem unošenju kalcijuma, posebno u doba rasta i razvoja, kada se formira skelet, tokom trudnoće i dojenja, posle menopauze, kada fiziološki pad hormona uslovljava gubitak koštane mase.
 – Danas postoje lekovi koji mogu da zaustave dalji gubitak koštane mase. To su o bisfosfonati, preparati, od kojih se neki u Srbiji propisuju na recept. Svakoj vrsti terapije neophodno je dodavati preparate kalcijuma i vitamina De, uz stalni stručni nadzor – kaže dr Milena Đurić.

Sećanje na streljane Kraljevčane
Kraljevo – Građani Kraljeva, potomci stradalih, učenici osnovnih i srednjih škola, predstavnici državnih organa, društvenih organizacija i bojni gosti juče su posetili groblje streljanih rodoljuba u ovom gradu. Palili su sveće i polagali cveće na humke radnika Fabrike aviona i vagona, železničara, zanatlija, seljaka, tadašnjih izbeglica koje su oktobra 1941. godine, u znak odmazde, streljali nemački fašisti. Venac na humke svojih drugova položili su i Milan Sokolović i Miroslav Aranđelović, Kraljevčani koji su zahvaljujući snalažljivosti, hrabrosti i srećnim okolnostima to streljanje preživeli.
Gradska vlast je ovog 14. oktobra, u odnosu na nekoliko prethodnih, delimično izmenila koncept obeležavanja tog tužnog događaja u nameri da se posebno mladi upoznaju sa zlodelima i opasnostima fašizma. To je bila i poruka pesme koju je, na komemorativnoj sednici gradskog parlamenta održanoj pre posete stratišta, napisala i pročitala Vanja Popović, učenica OŠ „Svetozar Marković” iz Kraljeva. Prisutnim odbornicima i gostima o masovnim stradanjima nedužnih građana govorio je Jovan Mirković, kustos Muzeja žrtava genocida iz Beograda.
Na Groblju streljanih, posle odavanja pošte, uz zvuke sirena, parastos žrtvama služio je episkop žički Hrizostom uz sasluženje sveštenika Žičke eparhije. Zatim je gradonačelnik Kraljeva Miloš Babić, između ostalog, poručio da „svedočenja i podsećanja o ovom događaju ne smeju prestati i da mladost ovog grada mora biti brana zaboravu kako se on ne bi nigde u svetu ponovio”. U prigodnom umetničkom programu učestvovali su glumci kraljevačkog pozorišta i hor ovdašnje crkve Svete trojice.
Ovih dana, na više drugih skupova povodom tog tragičnog događaja od pre 67 godina, isticano je kako su nemački fašisti, zarad osvete prema onima koji su branili svoj grad i slobodu, čineći ratni zločin, u periodu od 15. do 21. oktobra 1941. godine streljali nedužne građane, prema surovom pravilu stotinu za jednog ubijenog nemačkog vojnika. Tako su, prema podacima koje su do sada prikupili stručnjaci kraljevačkog muzeja, poubijali 2.190 nedužnih ljudi. Ta brojka može biti i veća, jer posao na tačnom evidentiranju žrtava još nije okončan.
Među streljanima tih dana bilo je i više izbeglica iz Slovenije, ponajviše iz Maribora koji su u ovom gradu našli utočište bežeći od nemačkog okupatora. Stoga je juče Kraljevo i Groblje streljanih posetila i delegacija Slovenije na čelu sa Miroslavom Lucijem, ambasadorom ove države u Srbiji.

Ekskurzije opstaju uprkos incidentima
Pojedini gimnazijalci poneće kao uspomenu sa ekskurzije hapšenje zbog pisanja grafita na zgradi, vezivanje lisicama u slovačkom hotelu, krađu pasoša u Grčkoj, a ima i onih koji su ozbiljno povređeni, kao beogradska gimnazijalka koju je udario policijski automobil u Budimpešti. Iako je sezona srednjoškolskih ekskurzija započela nizom incidenata, naši sagovornici su saglasni da, ipak, ne treba razmišljati o zabranjivanju ekskurzija u inostranstvo.






– Ukidanje ekskurzija značilo bi da priznajemo da ne možemo da izađemo na kraj sa ovakvim situacijama, a mi želimo da probleme rešavamo, a ne da jednostavno zabranimo deci putovanja. Takođe, bar 50 odsto učenika tada dobije priliku da ode u inostranstvo i ko zna kada će ponovo otići van granica zemlje – izjavio je Bogoljub Lazarević, pomoćnik ministra prosvete.
Pravilnik o ekskurzijama posebnu pažnju posvećuje bezbednosti učenika i Lazarević smatra da bi mnogi problemi bili izbegnuti kada bi se odredbe pravilnika dosledno primenjivale.
– Pitanje je samo koliko ga se škole pridržavaju i kako će ga realizovati, ali on omogućava da se sve organizuje bez većih problema. Znam da je profesorima teško da drže sve đake na oku i da se ponekad dese iznenadne situacije na koje je teško uticati, kao što je, na primer, bila krađa pasoša gimnazijalcima koji su boravili u Grčkoj – kaže Lazarević.
Pravilnikom se, između ostalog, propisuje da je zabranjena noćna vožnja od 22 do pet sati ujutru, da sa đacima treba da ide profesor koji im predaje, kao i da učenici i roditelji moraju da održe sastanak sa direktorom, profesorima i predstavnicima turističke agencije pre ekskurzije. Pre polaska na put saobraćajna policija pregleda sva dokumenta i tehničku ispravnost autobusa, a svaki učenik mora da ima zdravstveni list popunjen podacima o eventualnim zdravstvenim problemima. Uprkos ovim preventivnim merama, pojedini đaci još nisu iskorenili naviku da se opijaju čim izmaknu iz vidokruga roditelja.
– Mislim da je problem i u tome što su ekskurzije izgubile obrazovni karakter i pretvorile se u turistička putovanja. Osim direktora i profesora, potrebno je da se u pripreme oko ekskurzije više uključe i roditelji i đaci, da zajedno osmišljavaju kako će provesti te dane, a ne da budu samo pasivni korisnici – smatra Lazarević.
Oko 95 odsto putovanja organizuju turističke agencije koje su članice Nacionalne asocijacije turističkih agencija Juta i ispunjavaju standarde Odbora za dečji i omladinski turizam, koji kontroliše njihov rad.
– Do sada nismo imali primedbe na izvođenje đačkih ekskurzija koje organizuje oko 150 agencija specijalizovanih za ovakvu vrstu putovanja. Savet roditelja bira koju će ponudu izabrati, a program i sadržaj ekskurzije određuje škola, agencije ga samo realizuju – objašnjava Radisav Stanković, direktor Jute.
On naglašava da direktori i roditelji treba da obrate pažnju koju agenciju angažuju, a u slučaju da su nezadovoljni uslugama neke od njihovih članica mogu se obratiti Etičkom komitetu za dečji i omladinski turizam Jute ili turističkoj inspekciji Ministarstva ekonomije i regionalnog razvoja.
Dobra priprema pred polazak na putovanje, roditeljski sastanci i razgovori sa učenicima odličan su recept za izbegavanje neželjenih situacija, mišljenje je Marije Kusić, pomoćnika direktora beogradske Elektrotehničke škole „Nikola Tesla”.
– Planiranje ekskurzije počinje u maju, upozoravamo đake šta smeju, a šta ne, dolazi i turistički vodič koji putuje sa nama da kaže učenicima kakva su pravila ponašanja u stranoj zemlji. Naši đaci nemaju problema sa drogom, ali moramo da obratimo pažnju jer su neki od njih skloni da na ekskurzijama konzumiraju alkohol – priča Kusićeva.
Pomoćnica direktora kaže da za sada nisu imali problema sa đacima na ekskurzijama i smatra da bi ukidanje ovih putovanja izazvalo veliko negodovanje kod srednjoškolaca, kao i da bi mnogi od njih izgubili priliku da prvi put odu u inostranstvo.
– Nemamo problema sa decom na ekskurzijama, dobri su, ne opijaju se, ne zatvaraju se po sobama, a uvek putuje više od 80 odsto đaka. Njima su ta putovanja jako važna i mnogo im znače, a putujući mnogo i nauče. Šteta bi bila uskratiti im to – kaže Ljiljana Zlatanović, direktorka niške gimnazije „Bora Stanković”.

Deci je mesto u porodici
Svako dete ima pravo da raste u prirodnom okruženju, a ustanove za decu bez roditeljskog staranja i decu sa smetnjama u razvoju su najmanje podsticajna mesta za to. U planu Ministarstva je da te institucije za najmanje pet godina transformišemo ili zatvorimo, a da se broj dece u onima koje ostanu postepeno smanjuje, rekao je ministar rada i socijalne politike Rasim Ljajić na jučerašnjem predstavljanju projekta „Deci je mesto u porodici”, koji u saradnji sa Ministarstvom rada i socijalne politike sprovodi Unicef, a u koji je Evropska unija uložila 1,5 milion evra.






Naime, predviđeno da ove ustanove u dogledno vreme prerastu u dnevne boravke, prihvatilišta i savetovališta za decu i odrasle. Žozep Ljoveras, šef delegacije Evropske komisije u Srbiji, kazao je da je cilj ovog projekta dostizanje potpune osposobljenosti i efikasnosti sistema za zaštitu najosetljivije grupe dece.
U Srbiji u 14 ustanova za smeštaj dece bez roditeljskog staranja živi 900 mališana, dok u pet ustanova za decu sa smetnjama u razvoju, od kojih je, nažalost, samo jedna rezervisana isključivo za decu, boravi 1.200 dece. Ministar je naglasio da je nedopustivo da u ostale četiri zajedno sa decom borave i nezbrinute odrasle osobe.
– Na svu sreću, danas imamo oko 4.000 dece u hraniteljskim porodicama, a pre dve godine ih je bilo dvostruko manje. Razvijanje specijalizovanog hraniteljstva za decu sa smetnjama u razvoju biće naš prioritet u narednom periodu – objasnio je Ljajić.
U Srbiji svega 17 odsto roditelja ostvaruje kontakt sa svojom decom koja se nalaze u ustanovama, 13 odsto povremeno, a 70 odsto retko ili nikada. Osam odsto dece u ustanovama nema roditelje.

Prva Srpkinja na vrhu Manaslu
Desetočlana ekspedicija „Manaslu 2008” uspela je da, posle više od mesec dana uspona, pobode zastavu Srbije na 8136 metara visine i osvoji Manaslu, po visini osmi vrh Himalaja. U timu Dragana Jaćimovića, vođe ekspedicije, našla se i dvadesetšestogodišnja Kristina Nina Ađanin, prva žena iz Srbije kojoj je pošlo za rukom da osvoji ovaj vrh. Vođa ekspedicije je, kako kaže, prezadovoljan postignutim uspehom.






– Ove godine na Manaslu je došlo 350 vrsnih penjača. Neki od njih su već osvojili svih 14 vrhova viših od 8000 metara. Na vrh se popelo nešto manje od trideset od kojih su desetoro članovi naše ekspedicije. Na tim visinama priroda nije na našoj strani i mnogi penjači odustaju zbog lavina, snega, jakih vetrova i gubitka kompletne opreme. Uspeli smo zahvaljujući tome što nas je bilo mnogo i što smo radili zajedno – objasnio je Jaćimović na jučerašnjoj konferenciji za novinare i podsetio da je samo za osnovne troškove potrebno oko 8.000 evra po osobi.
Prva dama iz Srbije koja je osvojila Manaslu kaže da se vredi boriti za trenutke provedene na vrhu.
– Iako sam na vrhu bila duže nego što se preporučuje, čini mi se da su to bili najkraći momenti u mom životu. Svojim jednim delom sam još na Himalajima – prenela je utiske Kristina Ađanin.
Kako je objasnila, silazak joj je bio teži od uspona, jer je pokušala da pomogne u spuštanju povređenog francuskog alpiniste.
– Biti dugo u snegu na tim visinama i nositi teret veoma je teško. Ipak, nadam se da ću već u martu sledeće godine imati priliku da učestvujem u pohodu na Mont Everest, najviši vrh na planeti – rekla je ova hrabra devojka koja je, prema rečima drugih članova ekspedicije, bila najveći optimista u timu.
Jaćimović posebno ističe značaj šerpasa, koji su nastanjeni u podnožju Himalaja i od kojih zavise svi alpinisti. Smatra da je minimiziranje njihove uloge neopravdano i da 90 odsto alpinista ne bi uspelo da osvoji vrhove bez njihove pomoći. Zanimljivo je da je čovek koji se najviše puta popeo na Mont Everest upravo šerpas Ang Rita koji je ovaj vrh osvojio čak 11 puta.
Nina Ađanin provela je na vrhu nešto više od sat vremena, ali ne preporučuje se zadržavanje duže od dvadeset minuta.
– Ukoliko se neko popne na visinu između 6.900 i 7.400 metara bez boce sa kiseonikom, kao što je to učinila Nina, nije problem da bude na vrhu toliko vremena. Ipak, 15 do 20 minuta je sasvim dovoljno. Bez boce sa kiseonikom na visini od 8000 se ne umire, ali se gubi dosta energije neophodne za povratak – pojasnio je Jaćimović.
Članovi ove ekspedicije su prvi iz regiona jugoistočne Evrope koji su se popeli na vrh Manaslu. Nisu posustali ni pred jakim vetrovima, lavinama, snegom... I, bez obzira na sve teškoće, slažu se u jednom – za takve trenutke vredi živeti.
Kako je zadovoljno zaključio Dragan Jaćimović, nije bitan samo vrh. Bitan je put do vrha, a oni koji znaju tajnu uživaju na tom putu.
Inače, ime planine vodi poreklo od sanskritske reči „manias” što znači intelekt ili duša, prva ju je osvojila japanska ekspedicija davne 1956. godine.

Rat za fotelju predsednika Administrativnog odbora
Sednica Administrativnog odbora poslužila je juče radikalima i Tomislavu Nikoliću (SNS), predsedniku ovog tela, koji je na to mesto izabran kao kadar SRS-a, za obračun zbog toga kome ova funkcija pripada. Radikali su insistirali da Nikolić mora da ode i da predsedavanje preuzme Nenad Konstantinović (DS) do izboranovog predsednika tog tela, Nikolić je tvrdio da će predsedavati sve dok ne bude smenjen, vladajuća koalicija je ukazivala da ne postoji zvaničan zahtev za Nikolićevo razrešenje, obećavajući da će svoj stav izneti kad on stigne, a sve se završilo bez zaključka kako će i kada ovaj problem biti rešen.
Administrativni odbor sastao se da bi razmotrio ostavku poslanika Ferza Ćelovića (ZES), što je uvek rutinski posao. Međutim, pre nego što se uopšte stiglo do dnevnog reda, Dejan Mirović (SRS) zatražio je da predsedavanje sednici preuzme Nenad Konstantinović (DS), zamenik predsednika, jer „sednicu ne može da vodi građanin Nikolić”.
Nikolić je pitao da li su radikali podneli zahtev za njegovo razrešenje i dodao da će kad zahtev stigne biti uvršćen u dnevni red, a „do tada ću ja predsedavati, ostavku neću da podnesem”. I Konstantinović je rekao da će se o predsedniku odbora raspravljati kad stigne zahtev, a „sada da rešavamo tehnička pitanja”. Radikali su, međutim, optužili Demokratsku stranku da štiti Tomislava Nikolića i podsetili da oni nemaju potrebnu dokumentaciju, jer je „građanin Nikolić rekao da je ostavke zagubio”.
Dušan Marić (SRS) rekao je da „nema smisla da odboru, koji odlučuje o poslaničkim mandatima, predsedava čovek iz stranke koja nije učestvovala na izborima i koji je sklonio poslaničke ostavke”. Nikolić je potvrdio da je „ostavke sklonio”, jer „sam želeo da vas oslobodim, a vi ste čekali pet dana da potpišete nove ostavke, iako vas Ustav na to ne tera, već vam samo daje mogućnost”. Nikolić je odbio i da vrati mandat: „Biću poslanik sve dok se ne dokaže da ne mogu da budem i biću predsednik Administrativnog odbora dok me većina ne smeni, a ostavku da podnesem neću”. Nikolić je rekao radikalima da „vrše pritisak na Demokratsku stranku, neka vam ona to prihvati, ali ne možete ovako javno da ih pritiskate, velika je to stranka – dogovorite se”. Većina radikala uključila se u raspravu, optužujući Nikolića da je „čovek bez časti i morala”, a Srboljub Živanović mu je rekao da je za njega „jedan običan mrav”. Nikolić je počeo da, kako je rekao, primenjuje poslovnik i uskraćuje reč onima koji nisu članovi odbora, dodavši i da neće tolerisati da mu na odboru govore kako je čovek bez morala.
Miloš Aligrudić (DSS) kazao je da SRS, „po svemu sudeći, ima osnov za traženje mandata, ali nema dokaza za to i nema načina da se postupak pokrene”. On je kazao da vladajuća koalicija mora da preuzme odgovornost, da zauzme stav, a ne da „upućuje na dogovor, kad je očigledno da ovde ne može biti dogovora”. Boško Ristić (DS) podsetio je da je u prošlom skupštinskom sazivu došlo do cepanja SPO-a i da je DSS tada podržavao onaj deo te stranke koji je napravio SDPO, a Aligrudić je odgovorio: „Jesmo, podržavali smo, ali imali smo stav”. Ristić je odvratio: „Neka se bilo ko javi sa zahtevom, mi ćemo učestvovati u raspravi, iznećemo svoj stav i učestvovati u odlučivanju”. Nenad Konstantinović (DS) kazao je da će se vladajuća koalicija u doglednom periodu aktivno uključiti u rešavanje problema. Međutim, radikali su nastavili da se javljaju za reč, pa je Nikolić ustao i otišao sa sednice, koju je, potom, zaključio Nenad Konstantinović. Odbor je, uprkos svemu, uradio svoj posao, konstatovao da je Ferzo Ćelović (ZES) podneo ostavku i da je Zoran Popović (SRS) dobio poslanički mandat.

Usvojen Statut AP Vojvodine
Novi Sad – Posle celodnevne, na momente dramatične rasprave i u napetoj atmosferi, oko ponoći glasovima većinske koalicije u Skupštini APV, usvojen je novi Statut Autonomne Pokrajine Vojvodine. Za usvajanje Statuta glasalo je 89 poslanika, 21 je bio protiv, a niko se nije uzdržao. Predsednik pokrajinskog parlamenta Šandor Egereši je saopštio da će usvojeni Statut biti odmah upućen Narodnoj skupštini republike Srbije na razmatranje. Jučerašnja sednica Skupštine Autonomne pokrajine Vojvodine održana je sa samo jednom tačkom dnevnog reda:  usvajanje Predloga statuta ove pokrajine koji je proteklih meseci bio glavna politička tema u Vojvodini, ali i preokupacija šire javnosti u Republici Srbiji.
Kao što su bile oprečne ocene o ovom dokumentu tokom javne rasprave, tako su i izlaganja govornika na jučerašnjem zasedanju parlamenta bila potpuno kontroverzna, od tvrdnje predlagača da je njegovo usvajanje „integracija Vojvodine u pravni sistem Republike Srbije, nakon što joj je pre skoro dve decenije oduzeta autonomija zbog nametnute, ali neodržive težnje da se napravi paralela sa Kosovom” do upozorenja opozicije da je reč o dokumentu ,,koji ruši Ustav Srbije pod lažnim plaštom evropejstva, pravi razdor među građanima republike i novu podelu Srba, sada u sopstvenoj državi”.
Obraćajući se poslanicima, predsednik Izvršnog veća Bojan Pajtić je najpre upozorio da „nekima uvek smetaju evropski principi i vrednosti, pogotovo zato što se ugrađuju u novi statut Vojvodine”.
– Uvek ćemo braniti svačije pravo, pa i pojedinih političara da kažu šta misle o tekstu novog statuta, ali ćemo pamtiti da oni nama nisu dali pravo da učestvujemo u javnoj raspravi o Ustavu Srbije – rekao je Pajtić.
On je ustvrdio da je sadržaj Predloga statuta prilagođen ne samo sadašnjem Ustavu Srbije nego i promenama koje su se dogodile u Srbiji u poslednje dve decenije. Po njegovim rečima, u pripremu novog statuta Vojvodine zato se i nije krenulo sa težnjom da se revitalizuje ono što je nepovratno prevaziđeno i istorijski promenjeno.
– Autonomija iz 1974. godine bila je autonomija u partijskoj državi i partijskoj ekonomiji. Mi to ne želimo. Zato smo se i trudili da buduća autonomija bude maksimalno funkcionalna u okviru savremenih aktuelnih društvenih procesa koji u Srbiji imaju većinsku podršku građana i bez kojih naša država ne može nadoknaditi bolno i tragično zaostajanje koje je doživela na prelazu dva milenijuma – rekao je Pajtić uz opasku da ,,nije problem Srbije u tome što ima jednu Vojvodinu nego je problem što ih nema više”, te da građani Vojvodine ovaj statut doživljavaju ,,kao jutro posle teške noći”, završavajući svoje obraćanje rečima: „Dobro jutro, Vojvodino!”.
Tvorcima Predloga statuta iz opozicije se najpre oštro suprotstavio šef poslaničke grupe Srpske radikalne stranke Milorad Mirčić tvrdeći da je teška zabluda i podmetanje da je novi statut značajan doprinos integraciji i stabilizaciji Srbije.
– Istina je potpuno drugačija. Ovde je danas na delu dezintegracija i destabilizacija Republike Srbije. Mogu da se složim da je ovo istorijsko zasedanje Skupštine, ali ne zato što težite boljem životu građana, već točak istorije vraćate unazad. Građani Vojvodine su se već dva puta, 1918. i 1945. godine, izjašnjavali da žele da žive u Srbiji i ne vidim razlog što se ovo pitanje sada ponovo pokreće – rekao je Mirčić.
Reagovao je predsednik Skupštine APV Šandor Egereši, koji se suprotstavio tvrdnjama da u tekstu budućeg statuta ima ,,prerogativa države“.
– Ne mogu da verujem da neki uporno ponavljaju tezu da neko ovim aktom postavlja temelje budućoj državi, jer je to netačno i neodgovorno. Predlog je u potpunosti prilagođen Ustavu Srbije, a republički parlament ostvaruje potpunu kontrolu nad njegovim sprovođenjem. Uostalom, novi statut proizilazi upravo iz obaveze naznačene u Ustavu Srbije da 90 dana nakon svog konstituisanja, Skupština APV mora da donese novi statut koji, međutim, stupa na snagu tek nakon izjašnjavanja o njemu u Narodnoj skupštini Republike Srbije – naglasio je Egereši.Međutim, predsednik poslaničke grupe Demokratska stranka Srbije – Nova Srbija Borko Ilić je izneo potpuno drugačije mišljenje:
– Predlog statuta je protivzakonit i protivustavan, jednostavno zato što prevazilazi okvire Ustava kada je reč o nadležnostima pokrajine. Iako to izričito ne piše, apsolutno je jasno da ovaj akt daje Vojvodini zakonodavnu vlast, a to, pored ostalog, čini suštinu predloženog statuta, čime se uvodi pravni haos u ustavni poredak Srbije. Time se otvara i mogućnost za konstantne sukobe između izvršne vlasti Vojvodine i izvršne vlasti Srbije, jer neće se uvek iste stranačke koalicije istovremeno naći na vlasti i u republici i u pokrajini – skrenuo je pažnju Ilić.
Šef koordinacionog tela vladajuće koalicije Dragoslav Petrović skrenuo je pažnju da su takva tumačenja pogrešna, jer je Predlog statuta napisan strogo u ustavnim okvirima, a donet je na demokratski način: javna rasprava je vođena u 38 od 45 opština u Vojvodini, a na prvobitni tekst nacrta stiglo je 135 sugestija i predloga od kojih je 68 ugrađeno u konačnu verziju Predloga statuta.
Najveći deo popodnevnog i noćašnjeg zasedanja protekao je u razmatranju amandmana opozicionih stranaka na tekst Predloga statuta. Poslanička grupa DSS-Nova Srbija podnela je 68 amandmana, ali nije prihvaćen nijedan. Srpska radikalna stranka podnela je 33 amandmana, a prihvaćen je tek jedan predlog koji se tiče izmene 11. člana ovog akta koji propisuje tretman imovine AP Vojvodine.
S. Živković
----------------------------------------------
(Ne)regularnost sednice
Milorad Mirčić je upozorio predsednika Skupštine APV da je sednica neregularna, jer pravo odlučivanja ima i „grupa građana koja ilegalno učestvuje u njenom radu”, misleći pri tome na četiri bivša poslanika SRS-a, izabrana po proporcionalnom sistemu, koji su u međuvremenu prišli novoj stranci Tomislava Nikolića, a zadržali poslaničke mandate koje su osvojili kao kandidati radikala.
----------------------------------------------
Sporno predstavništvo u Briselu
Jedan od pisaca teksta Predloga statuta, Tamaš Korhec, pokrajinski sekretar za upravu, propise i nacionalne manjine, ukazao je da se zlonamerno ili iz neznanja manipuliše odredbama o međuregionalnoj saradnji, odnosno mogućnošću otvaranja predstavništva Vojvodine u Briselu.
„Tamo svoja predstavništva ima oko 300 evropskih regija, ne zato što žele da se otcepe od svojih država, već zato što se u Briselu odlučuje o najvećem delu podsticajnih sredstava koja dodeljuje Evropska unija”. Na primedbe da Novi Sad ovim aktom dobija status glavnog grada Vojvodine, Korhec je rekao da sličnih primera ima u nekoliko evropskih regija (Južni Tirol u Austriji, Katalonija u Španiji), a da niko ne dovodi u pitanje da je Beograd glavni grad države Srbije, čiji je sastavni deo i Vojvodina. Neki poslanici su, međutim primetili da je reč o pokrajinama sa separatističkim težnjama.

A od premijera – petica
Vlada je u prvih sto dana radila „veoma pozitivno”, prema oceni njenog predsednika Mirka Cvetkovića, koji joj je za dosadašnji rad dao peticu, priznavši, ipak, da se pri ocenjivanju nalazi u sukobu interesa.
„Funkcionišemo kao tim, a imamo i rezultate kojima možemo da se pohvalimo”, kazao je premijer na jučerašnjoj konferenciji za medije i dodao: „Ja, naravno, ne vidim uopšte neuspehe ove vlade”.
Kao najvažnije uspehe vlade za prva tri meseca, on je naveo ratifikaciju Sporazuma o stabilizaciji i pridruživanju sa Evropskom unijom i gasnog aranžmana sa Rusijom, potpisivanje ugovora o strateškom partnerstvu sa „Fijatom” i povećanje penzija.
Predsednik Vlade Srbije Mirko Cvetković je kazao da su evrointegracije bile osnovni cilj pri formiranju vlade, ali da već sada pojedine opozicione partije kritikuju vlast tražeći da se taj proces ubrza. Na novinarsku opasku da je za SSP zaslužan i prethodni kabinet za čijeg mandata je ovaj ugovor i potpisan, on je kazao „da je prethodna vlada nastavila svoju politiku, nikad SSP ne bi bio ratifikovan”.
U odbrani teritorijalnog integriteta, što je svrstao u drugu grupu ciljeva vlade, on je istakao usvajanje rezolucije u Ujedinjenim nacijama kojom se od Međunarodnog suda pravde traži mišljenje o legalnosti proglašenja Kosova i Metohije, i to okarakterisao kao „jedan od najvećih diplomatskih uspeha u nekoliko poslednjih decenija”.
Cvetković je objasnio da postoje dve mogućnosti kada je reč o roku u kojem će se sud izjasniti. „Jedna je da sud donese mišljenje po ubrzanom postupku, pri čemu bi to trajalo oko godinu dana, i u redovnoj proceduri, što bi trajalo nekoliko godina. Raspolagao sam informacijama da bi to išlo po ubrzanom postupku, ali naknadnom proverom sam utvrdio da najverovatnije neće ići po ubrzanom postupku i čekaćemo nekoliko godina”, rekao je premijer dodajući da će vlada taj period iskoristiti za što bolju pripremu argumenata.
„Diplomatska pobeda” u Ujedinjenim nacijama je i za poslanika sa liste Liberalno-demokratske partije Vladana Batića među dobrim potezima vlade, kao i izručenje Radovana Karadžića Haškom tribunalu. Istovremeno, Batić ocenjuje da „nema nikakvih pomaka” na putu evrointegracija. „Ekonomski boljitak, bolje socijalne prilike u zemlji, ni tu nema pomaka, kriminal i korupcija cvetaju, kriminalni klanovi imaju svoje podmlatke, mladi ponovo odlaze u beli svet i nema objašnjenje gde se nalazi sedam milijardi deviznih rezervi”, kazao je Batić agenciji Beta.
U uspehe svog kabineta Cvetković je uvrstio i poboljšanje saradnje s Haškim tribunalom, što je, kako je rekao, naišlo na podršku 26 od 27 država EU. Za takve poteze njegova vlada ima i podršku Nenada Čanka, poslanika Lige socijaldemokrata Vojvodine, koji joj zamera „nastavak potpuno pogrešne i štetne politike koju je vlada Vojislava Koštunice pravila povodom privatizacije NIS-a”.
Da je aktuelna vlada „završavala poslove prethodne” smatra Jorgovanka Tabaković, poslanik Srpske napredne stranke, zamerajući joj i pokušaj stvaranja nesigurnosti kojim drži narod u stanju poslušnosti. „Ova vlada i dalje pokušava da obećanja o boljem životu predstavi kao bolji život”, ocenila je Tabakovićeva.
Za razliku od premijera koji je vladinom dosadašnjem radu dao peticu, Branko Ružić, šef poslaničke grupe Socijalističke partije Srbije, rad kabineta u prvih sto dana ocenjuje kao vrlo dobar. Ružić je Beti kazao da je među stvarima koje nisu urađene to što je usporen rad skupštine, ali je istakao da za to ne može da snosi odgovornost vlada već parlamentarna većina.
Cvetković je podsetio da je vlada na polju borbe protiv korupcije usvojila tekst zakona o agenciji za borbu protiv korupcije i zakona o finansiranju političkih partija koji se sada nalaze u skupštinskoj proceduri. Zatim, naveo je premijer, vlada je pokrenula projekat „giljotine propisa” kojim će se ukinuti suvišni propisi i smanjiti mogućnost diskrecionog odlučivanja, a pojačan je i rad Ministarstva unutrašnjih poslova na otkrivanju kriminalnih radnji.
Premijer je ponovio da bi Srbija mogla da prihvati misiju Euleks na Kosovu „ukoliko bude postignut dogovor da Euleks ne radi na principima Ahtisarijevog plana, već u okvirima Rezolucije 1244, i to potvrde Ujedinjene nacije”.
Na pitanje zašto je novac iz budžeta izdvojen baš za kupovinu žirafe za jagodinski zoo-vrt, on je odgovorio da je stvar izbora kako će biti potrošena namenska sredstva za razvoj turizma i da je to mogao da bude i beogradski vrt. „Ne mislim da je to toliko značajno da bi se dizala tolika prašina”, smatra Cvetković.
Naglasivši da su na dosadašnjih 25 sednica sve odluke donete jednoglasno, premijer je rekao da se vlade formiraju da bi trajale pun četvorogodišnji mandat i da očekuje da to bude slučaj i sa njegovim kabinetom da bi u tom roku ispunio postavljene ciljeve.
A. Marinković
--------------------------------------------------------
Tadić i ja zajedno odlučujemo
Reagujući na učestale primedbe opozicije da politiku vlade ne vodi premijer nego predsednik Srbije Boris Tadić, Cvetković je kazao da njih dvojica predstavljaju deo zajedničke politike koja se sprovodi u Srbiji.
„Ukoliko je sprovođenje zajedničke politike uticaj, onda on utiče na mene. Ako neko očekuje da će on ići na jednu stranu, a ja na drugu, to se neće desiti. Ali, naravno, u internim raspravama svačije mišljenje dođe na sto i onda zajednički donesemo odluku”, objasnio je premijer.
------------------------------------------------------------------------------
Primena carinskog dela sporazuma sa EU od 1. januara
Premijer Mirko Cvetković najavioje daće početak primene prelaznog trgovinskog sporazuma biti ozvaničen vladinim zaključkom, da će deo početi da se primenjuje odmah, a carinski od 1. januara.  Do Nove godine trebalo bi se završe pregovori sa Rusima i potpišu ugovori, procenjuje predsednik vlade.
Vlada je nedavno usvojila, podsetio je, i Nacionalni program za razvoj infrastrukture, ubrzala započete radove, a u skupštini su potvrđeni sporazumi koji donose novac za nastavak poslova na Koridoru 10.
A dokaz da se ostvaruje i socijalni deo vladinog programa, po Cvetkoviću, jeste uredba o povećanju penzija.
Premijer uverava penzionere da ne brinu: uredba neće biti suspendovana, kako se spekuliše, i povišica će biti isplaćena, kako je i predviđeno u novembru. A ako bude povećanja akciza biće ih u narednoj godini i to zbog obezbeđenja dodatnih sredstva za održavanje putne mreže.
Ali predsednik vlade ne bi tako tvrdo i unapred da obećava kad će penzije dostići 70 odsto plate.
– Naš moto je da budemo socijalno odgovorna vlada, ali vodeći računa o makroekonomskoj stabilnosti – objasnio je predsednik vlade.
Ako je išta garancija da bi budžet za narednu godinu trebalo da bude restriktivniji, onda je to Cvetkovićeva najava da će sa MMF-om biti potpisan aranžman za 2009, kako je dogovoreno u razgovorima naše delegacije u Vašingtonu, i da će MMF-ovi stručnjaci učestvovati u izradi budžeta za narednu godinu. A to je, kaže, važno ne samo radi smanjenja javne potrošnje, već i zbog međunarodnih kreditora koji i te kako posmatraju i finansijski okvir i naše odnose sa MMF-om.
V. Jeličić
---------------------------------------
Ne pritiskam Vrhovni sud
– Bio sam na otvaranju velikog tržnog centra u Podgorici, ali u tome nisam aktivno učestvovao. Samo sam prisustvovao kao jedan od tri premijera. I ne vidim u tome bilo kakav uticaj na sudstvo u sporu između kompanije „Delta” i antimonopolske komisije. Ali ako neko misli da to može da se protumači kao pritisak, ja evo poručujem sudu da to tako ne doživljava i da ja ne želim da se mešam ili da bilo kako utičem na njihovu odluku – rekao je Cvetković, odgovarajući na pitanje novinara povodom njegovog pojavljivanja na otvaranju „Delta sitija” u Crnoj Gori.
-------------------------------------------
Još se razgovara o koncesiji
– Ukoliko bi koncesionar ispunio sve uslove, ugovor o koncesiji bi stupio na snagu 31. decembra, ali razgovori koji se još vode idu u drugom pravcu i aranžman bi mogao da bude raskinut i pre toga. Ako se tako dogovorimo. Međutim, ono što je sada izvesno radovi neće biti dodeljeni netransparentno da bi se koncesija raskinula – objasnio je Cvetković.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Policija u parlamentu, poslanici ispred vrata
Podgorica, 14. oktobra – Novih protesta opozicije za sada u Podgorici neće biti, jer je Uprava policije zabranila nova okupljanja, zakazana za četvrtak, 16. oktobra, nakon protesta u kojima je povređeno 11 civila i 23 policajca, a privedeno je oko pedesetak osoba.
Noć posle mitinga i dan u Podgorici su bili mirni i bez incidenata, jedino su ispred crnogorskog parlamenta bili novinari i snimatelji na konferenciji za novinare lidera Srpske liste Andrije Mandića, koji je počeo štrajk glađu.
„Danas je u crnogorskom parlamentu policija a iz njega su izbačeni izaslanici naroda, mi poslanici. Nakon protesta sam počeo štrajk glađu i želeo sam da to protekne u prostorijama poslaničkog kluba Srpske liste, ali obezbeđenje i policija nisu mi dozvoli ulazak. Poslanik Goran Danilović i ja celu noć smo proveli ovde ispred parlamenta”, rekao je juče novinarima ispred ulaza u Skupštinu Crne Gore lider Srpske liste i predsednik Srpske narodne stranke Andrija Mandić. 
On je rekao da je opozicija u Podgorici imala najveći miting do sada i da to nije odgovaralo vlasti, te da je „vlada provocirala i izazvala sukobe i ona jedina može da smiri, kao što je i podigla tenzije”.
„Nakon odgovora premijera u sredu i narednog dana stava Vlade Crne Gore zavisiće da li idemo u sve vrste borbe, osim nasiljem. Mi nećemo odustati, a ni ja štrajk glađu, dok ne budu ispunjeni zahtevi opozicije”, poručio je Mandić.
Mandić je obavestio novinare da se odlaže protest opozicije najavljen za četvrtak, jer bi to, kako je rekao, bili novi sukobi i podele koje odgovaraju vlasti.
„Pozivam vlast da prestane sa batinanjem mladih učesnika ovog skupa i da se oslobode oni koji nisu odgovorni za nasilje, jer nasilna hapšenja nevinih ljudi nikome ne donose dobro”, kazao je on. „Na stotine ljudi je uhapšeno. Prema njima je postupano na najbrutalniji mogući način. Neko je iz vlasti odlučio da upotreba pendreka bude sud, tužilac, a oni koji su režirali i izazvali nerede, neka njih pronađu i izvedu pred lice pravde.”
Novinari su juče bili iznenađeni izjavom poslanika SNS-a Gorana Danilovića koji je kazao da je policija pre mitinga isključila vodu u parlamentu, zaključala sve prostorije i izbacila ga iz skupštinskog zdanja.
„Nema zemlje na svetu koja izbacuje svoje poslanike iz njihove kuće. Ovde se smenjuju ličnosti koje nemaju nikakve veze sa parlamentom, a poslanicima zabranjuje ulaz”, istakao je Danilović. „Pozivam vlast da pohapsi one koji su za vreme mitinga bili na uslovnoj slobodi, kao da pre toga nisu bili tamo odakle su pušteni. Neka privedu i kazne krivce, nevine puste, jer nema te sile koja nas može uplašiti.”
Crnogorsku Agenciju za nacionalnu bezbednost da je umešana u preksinoćne nerede optužio je juče i predsednik Pokreta za promjene Nebojša Medojević. 
„U Podgorici se dogodilo ono što nije bilo teško predvideti da će se dogoditi i teško da je to bilo moguće organizovati bez neke kontrole tajne policije, ali se, na sreću, sve završilo bez većih posledica”, rekao je za „Politiku” Medojević. 
Medojević je podsetio da je bio ispred bine sa saradnicima i da su videli „grupu huligana pod uticajem alkohola i narkotika, pa nije bilo teško predvideti da će ti ljudi izazvati incident i nered u gradu”. 
Protest, povodom odluke vlade premijera Mila Đukanovića da prizna nezavisnost samoproglašene države Kosovo, organizovale su Srpska lista, Socijalistička narodna partija, Narodna stranka i Demokratska srpska stranka. Iz Uprave policije juče je saopšteno da neće dozvoliti održavanje najavljenog skupa opozicije učetvrtak, 16. oktobara, „zbog rušilačkog ponašanja, koje je prouzrokovalo telesne povrede kod više osoba i materijalnu štetu”.
Crnogorski ministar unutrašnjih poslova i javne uprave Jusuf Kalamperović kazao je da svako ima pravo na proteste, ali ne i na rušilačke demonstracije.
„Svako može da protestuje i iznosi svoje mišljenje, ali ne sme da ruši”, rekao on. „U situacijama kada dođe do nemira država mora pokazati da je država. Mislim da je država to i uradila.”
Vladajuća Demokratska partija socijalista osudila je izazivanje nereda na ulicama Podgorice i saopštila:
„Verovali smo da je vreme huliganskih napada na institucije sistema za nama i da su slični, mada sa drastičnijim posledicama, neredi, bili dovoljan nauk za opozicione partije.” 
Ova partija podseća da je „pokušaj realizacije već viđenog scenarija bio na delu, ali je efikasnom intervencijom države osujećen, baš kao i što će svaki eventualni sličan pokušaj doživeti energičan odgovor nadležnih državnih institucija”.
Sukobi su počeli na kraju mitinga kada je grupa pijanih demonstranata probila zaštitnu ogradu i nasrnula na policiju petardama i bakljama. 
Smirivanju nisu pomogli ni pozivi na mir mitropolita crnogorsko-primorskog Amfilohija i lidera Srpske liste Andrije Mandića, nakon čega je policija bacila suzavac. Jake, do sada nezapamćene policijske snage obezbeđivale su zgrade parlamenta, predsednika Crne Gore i vlade, diplomatskih predstavništava, posebno američku ambasadu, a tokom nemira centar Podgorice nadletao je policijski helikopter.

Od Gruzije do Volstrita
„Nemojte samo vi (Zapad) da nam držite lekcije, nemate na to nikakvo pravo”, izjavio je u nedeljnom intervjuu italijanskom listu „Republika” Mihail Gorbačov, poslednji predsednik SSSR-a. „Rusija gazi sopstvenim stazama ka demokratiji, i tek je na polovini tog puta. Lekcije Zapada nam u tome ni na koji način neće pomoći. Naprotiv, one mogu samo da budu kontraproduktivne”, smatra čovek koji je svojom politikom s kraja osamdesetih godina prošlog veka, praktično preko noći, izmenio naš svet. Interesantno je da je Gorbačov navedenu izjavu dao uoči međunarodnog seminara koji se u Veneciji održava sa temom: „Da li će jednopolarni svet opstati do 2020”. 
U trenutku kada se svetski finansijski sistem zasnovan na postulatima koje su nametnuli američki liberalni ekonomisti uveliko urušava, rasprava o tome kako će izgledati budućnost naše civilizacije neminovno poprima na aktuelnosti. Zvuči paradoksalno, ali bogati zapadni svet kao da je decenijama svesno prenebregavao najjednostavnije prirodno pravilo: da sve ima svoj tok – početak, uspon i pad – pa tako i društveni sistemi. Ako iko o tome može da svedoči na pravi način to je, svakako, Gorbačov, ne baš tako davno, jedan od najmoćnijih ljudi na našoj planeti. Zato on i kaže: „Posle raspada Sovjetskog Saveza, SAD su sebe proglasile za pobednika i celom svetu nametnule svoja pravila igre. Sada je već svima jasno da ta pravila nisu bila ni dobra, ni efikasna.” I zaista, u večitost američkog tipa kapitalizma kleli su se svi: od onih koji su ga kreirali, do onih koji o njegovoj suštini nisu imali bilo kakvog pojma.
Bez odgovora na krize
Činjenica koju svakako ne bi trebalo prenebregnuti jeste to da je sunovrat poverenja u lidersku ulogu Vašingtona naglo dobio na ubrzanju posle nedavnih događaja na Kavkazu. Po opštem saglasju analitičara, kratkotrajni ali žestoki rat između Rusije i Gruzije nisu izgubili vojnici Mihaila Sakašvilija, nego – Amerikanci. Naime, niko više ne sumnja da je cela operacija, sa strane Gruzina, u stvari, vođena sa druge strane Atlantika. Da li je reč bila o logističkoj pomoći jednom od američkih predsedničkih kandidata, što je otvoreno izneo ruski premijer Vladimir Putin, ili je iza ove avanture stajao i strah SAD da će ostati bez kontrole nad tokovima kaspijske nafte, znaju samo u štabu Džordža Buša. 
Da nevolja nikada ne ide sama pokazalo se i u Ukrajini. Bivša sovjetska republika, razbijena unutarpolitičkim nesuglasicama, na ivici je da se konačno oprosti od aktuelnog predsednika i neskrivenog američkog štićenika Viktora Juščenka. Plan o uvlačenju ukrajinske države u NATO i strateškom zaokruživanju Rusije i sa ove strane razbio se o stav dela Evropljana predvođenih Nemačkom da im je partnerstvo sa Moskvom mnogo važnije od sudbine političara kojeg jedva da podržava desetak odsto njegovih zemljaka. A ni Rusija više nije ona iz vremena Borisa Jeljcina. Bivši komunistički džin probudio se jači nego ikada i svima stavio do znanja da neće trpeti tuđe rakete u „svom strateškom dvorištu”, kao i da ima načina da ih efikasno onemogući.
Finansijska kriza koja već danima trese njujorški Volstrit, cele SAD pa i ostatak sveta, dodatno je ogolila činjenicu da Vašington više nije jedini centar moći. Zato i ne čudi izjava američkog ministra finansija Henrija Polsona da je „veoma zainteresovan da od svoga ruskog kolege Alekseja Kudrina dobije dodatna objašnjenja o planu predsednika Dmitrija Medvedeva”, iznesenog nedavno u Evijanu – koji se tiče prevazilaženja nevolja izazvanih padom svetskih berzi. Vašington će, pre ili kasnije, morati da se povinuje i predlogu Moskve da se sadašnji format grupe najbogatijih zemalja (G-8) proširi novim članicama, pre svega Kinom, Brazilom, Indijom, Južnoafričkom Republikom...
Prevaziđena logika
I posle svega, očigledno je da će neko morati da vadi kestenje iz vatre. Pitanje je samo kome će ta nezahvalna dužnost da pripadne. Kada je reč o finansijskim mukama, većina je sklona mišljenju da bi svaka država trebalo, pre svega, da pomete sopstveno dvorište. Ovakvo rešenje, međutim, teško je izvodljivo pošto je mreža finansijskih tokova (legalnih i ilegalnih) toliko isprepletena da niko ne može da joj odredi ni početak ni kraj. Znači, solidarnost ostaje kao jedino rešenje. Ali i tu ima rupa. Naime, kako se do sada pokazalo, jake zemlje prečesto su sklone da svoje nevolje tovare na leđa drugima, naročito slabijima: ovo je posebno bio princip poslovanja u SAD. 
Ali ne samo u domenu novčanih transakcija. Sličnom logikom vodili su se i planeri ratova, kao najprofitnijeg vida poslovanja. Sklonost Vašingtona da u sukobe koje je sam izazvao uvuče partnere iz Evrope, pa i ostatka sveta, postala je gotovo poslovična. Izgubljeni rat u Gruziji definitivno je pokazao sve mane takvog razmišljanja. 
Zato predlog Dmitrija Medvedeva da se krene u novu fazu izgradnje sistema evropske bezbednosti, ovaj put bez SAD, zvuči više nego razumno. Postavlja se kao nužnost. Kako kaže Gorbačov, „takav sistem može da se zasniva samo na učešću svih država sa Starog kontinenta, i ne bi smeo da se formira nekakvim širenjem već postojećih vojnih saveza, ili instalisanjem novih vojnih sistema na teritoriji Evrope”.

Nema i neće biti zastave EU na Hradčanima!
Specijalno za „Politiku“
Prag, 14. oktobra – Zastava EU neće biti okačena na sedište šefa češke države na praškim Hradčanima ni tokom predstojećeg češkog predsedavanja Uniji u prvoj polovini 2009, saopštio je Radim Ohvat, portparol predsednika Češke Republike Vaclava Klausa.
Na sedištu vlade na praškoj Maloj strani zastava Unije je, uz češku državnu zastavu, istaknuta neprestano još od ulaska ove zemlje u EU 1.maja 2004. Biće, naravno tamo i u vreme češkog predsedavanja...
Klaus je poznati kritičar politike EU, u poslednje vrijeme može se reći čak i lider tzv. evroskeptičke struje u Uniji (vidi okvir). Prilikom stupanja zemlje u EU odbio je da izvesi na svoje sedište zastavu Unije jer za to nije video nikakav razlog „pošto Češka nije nekakva provincija EU”. Na Hradčanima je, po njegovim rečima, češka zastava „dominantna, nezamenjiva i ne sme biti u senci neke druge zastave”.
Klausa je zbog toga kritikovao njegov prethodnik na čelu češke države Vaclav Havel i označio taj postupak za „skandalozan”. „U svim zemljama članicama EU u kojima sam bio video sam da je na sedištima šefova države, uz nacionalnu, i zastava Unije”, ukazao je Havel i time dao podsticaj za neke grupice evroentuzijasta da demonstriraju za postavljanje zastave EU na „glavnoj zgradi u državi”.
Ohvat je kao argumentaciju dodao da, kao što na Hradčanima ne visi zastava EU, tako tamo nema ni zastave OUN i NATO, organizacija čiji je, takođe, član Češka, i za koje niko ne traži da se njihove zastave nađu tamo. Samo tokom posete šefa Evropske komisije Žozea Baroza Češkoj 2006. bila je na Hradu zastava EU.
To bi, kako je ovim povodom sugerisao vicepremijer za evropska pitanja Aleksander Vondra, moglo da se primeni i tokom predsedavanja, pa ako bi u sedištu šefa države bio neki sastanak ili skup u okviru Unije onda bi trebalo da se izvesi i zastava EU. No, naravno, biće onako kako „gazda” Hradčana kaže...
EVROKLAUSIZMI  
Ovaj ekscentrik i istovremeno politički pragmatik, osim opravdane kritike evrobirokratizacije, nije se libio ni populističko-estradnog omalovažavanja i odbacivanja EU koje je često bilo i dosta zabavno. Na primer, uredbe EU (kojih je zaista previše i regulišu mnogo šta nepotrebno, a nema ih tamo gde su mnogo potrebnije) podsećaju prilikom čitanja na Orvela, evropski novogovor (evrospik) i „političku korektnost”, mogu se porediti sa njuspikom, propisanim od „velikog brata”... Evropejstvo Klaus izjednačava sesperantom, tojest „mrtvim” i „veštačkim” jezikom, i koristi gotovo svaku priliku da se „očeše” o svaku nepodopštinu u EU... Za sebe kaže da je „tačerist”, i protivnik je evra čije uvođenje smatra „guranjem različitih zemalja u košulju iste veličine, s istim okovratnikom za različite vratove”, što je „jedan od glavnih uzroka usporavanja rasta u evrozoni”. A najveće štete imaće, tvrdi, ako na to pristanu, nove članice Unije kojima je neophodna sopstvena monetarna, kamatna i valutna politika.

Čurkin za zatvaranje Haškog suda
Specijalno za „Politiku”
Moskva, 14. oktobra – Rusija poziva Međunarodni tribunal za bivšu Jugoslaviju da na vreme završi razmatranje započetih procesa i da na vreme završi svoj rad, rekao je sinoć na plenarnom zasedanju 63. sesije Generalne skupštine OUN posvećenom Ruandi Vitalij Čurkin, stalni predstavnik Rusije u Njujorku.„Najvažniji zadatak tribunala je da na vreme završi procese protiv rukovodilaca koji su optuženi da su odgovorni za izvršene zločine”, rekao je Čurkin. On je dodao da ostali slučajevi moraju biti predati nacionalnim zakonodavstvima država, u skladu sa rezolucijama Saveta bezbednosti OUN 1503 i 1534.
Čurkin je istakao da rukovodstvo Haškog tribunala u poslednje vreme ispušta iz vida vremenski okvir rada tog sudskog organa.
Delegacija Rusije se u junu ove godine obratila Savetu bezbednosti OUN sa zahtevom da se svi postojeći postupci predaju nacionalnim sudovima, a da se od 2009. ne pokreću novi.
Na sinoćnjem zasedanju Generalne skupštine ruski predstavnik je podsetio da je od osnivanja dva tribunala prošlo 14 godina i da u Ruandi i državama stvorenim na teritorijama bivše Jugoslavije funkcionišu samostalni sudski sistemi. Zato nema nikakve osnove za nepoštovanje suverenog prava tih država da koriste nacionalno pravosuđe, tim pre što te države izjavljuju da su spremne da samostalno sude optuženima.
Čurkin je istakao i da je tribunal za Ruandu dostigao određeni stepen progresa po pitanju završetka svoje delatnosti, dok u izveštaju tribunala za bivšu Jugoslaviju ne samo da se ništa ne govori o merama za završetak rada, nego se čak i ne navode statistički podaci o delima koja se nalaze u sudu na razmatranju.„Predlažemo da se donese odluka Saveta bezbednosti da tribunal ne može da počinje sudske procese posle 1. januara 2009. godine”, rekao je ruski diplomata ne propustivši da podseti da Rusija ima dosta razloga da sumnja u nepristrasnost suda, posebno posle oslobađanja Ramuša Haradinaja, optuženog za mučenja i masovna ubistva srpskog stanovništva.„Prvi put u istoriji međunarodnog pravosuđa svedoci u tom delu bili su podvrgnuti neprikrivenim ucenama i zastrašivanju, a često su i fizički uklanjani. Porazno je što su takva dejstva izvršavana u atmosferi potpune nekažnjivosti, bez obzira na prisustvo međunarodnih snaga na Kosovu, rekao je Čurkin zaključivši da će to ostati neizbrisiva crna mrlja na reputaciji Međunarodnog suda za bivšu Jugoslaviju.

Država postaje suvlasnik banaka u Americi
Od našeg stalnog dopisnika
Vašington, 14.oktobra – „Nezamislivo je neizbežno”, najnovije je geslo kojim Amerika nastoji da izleči obolelo finansijsko, a time i celokupno svoje ustrojstvo. Kao u nekakvoj mađioničarskoj egzibiciji, antisistemske alatke pretvara u poluge za očuvanje sistema.
Pritome se čak nadmašuje poklič demonstrativne 1968. godine „Budimo realni, zahtevajmo nemogućno”. Jer, ovde je, čini se, na delu akcija u stilu „budimo realni, odmah uradimo ono što smo, ovde, smatrali nemogućim”…
Upravo je, naime, objavljen novi paket mera kojim država postaje važan suvlasnik najvećih američkih banaka, čime je dodatno podrivena svetinja slobodnog tržišta, doduše– uz obrazloženje da je to samo privremena mera, neophodna da bi ta ugrožena svetinja ponovo procvetala. Načinjen je, pritome, još jedan spektakularan strateški zaokret: za izlazak iz krize koja je ovde nastala a onda i potresla ceo svet, rešenje je potraženo u novoj vrsti spoljnog partnerstva u kome je Vašington izgubio predvodničku ulogu i priklonio se metodama drugih, pre svega zapadnih Evropljana čiji su razni postupci ovde istrajno etiketirani kao „neprikladne doze socijalizma u kapitalizmu”.
Bez presedana
Radi se o „agresivnim i koracima bez presedana, federalne vlasti”, naglasio je danas predsednik Džordž Buš, u televizijskom obraćanju naciji i svetu. Pozdravio je prethodne poteze Evropljana i pozivajući se na mere dogovorene u Grupi sedam zapadnih sila (još Britanija, Francuska, Nemačka, Japan, Italija i Kanada) u „korake bez presedana” ubrojao, uz ostalo, državnu kupovinu akcija devet glavnih i niza manjih banaka, garanciju države za nova zaduženja – što treba da pospeši oživljavanje kreditnih linija između banaka kao i olakšavanje pozajmica građana za sitni biznis, kupovinu kola, stanova, pa da će država garantovati sve beskamatne uloge,  a to treba da pogoduje maloj privredi…
Kao najupadljiviji vid državnog intervencionizma na tržištu posmatrači su označili vladinu kupovinu akcija u bankama, na šta su, uprkos izvesnom protivljenju, bili „primorani”– kako navode mediji– i giganti ka što su Goldman Saks, Morgan Stenli, Dž. P. Morgan Čejs, Benk ov Amerika, Sitigrup… Interventna svota iznosi 250 milijardi dolara, od ukupno 700 ranije odobrenih milijardi za spasavanje finansijskog sistema uzdrmanog naročito zbog lančanog kraha tržišta hipoteka, nekretnina i kredita. Polovina novog izdvajanja će, računa se, otići za jačanje devet džinovskih, a ostatak nizu manjih banaka.
Delimičnu nacionalizaciju banaka, kako celu operaciju karakteriše i „Vašington post”, Buš je nastojao da opravda kao „suštinsku kratkoročnu meru” za okrepljivanje finansijskog sistema. Ta mera „nije usmerena protiv slobodnog tržišta, nego da bi ga očuvala”, poručio je šef Bele kuće. Našao se, izvesno, u krajnje neugodnoj situaciji– da objašnjava da odstupa od principa slobodnog preduzetništva, u koji se kleo, a koji je, kako se ispostavilo, podsticao i da se rasprostre „preko gubera”. Saopštavajući nove mere, izbegao je pitanja novinara, verovatno zato što se radi o materiji koju će dugo morati da razjašnjavaju i znatno veći eksperti nego što je on. „Nikad nismo želeli akciju kao što je ova”, rekao je jutros ministar finansija Henri Polson, obraćajući se javnosti ubrzo posle Buša, „ali je ona neophodna da se obnovi poverenje u finansijski sistem i spreči njegov kolaps”. U tome ga je podržao i šef centralne banke Ben Bernanki. Ovo što se sada čini „jeste žalosno, ali neophodno”, dodao je, uz napomenu da je druga mogućnost bila „neprihvatljivo ostavljanje biznisa i potrošača na finansijskom cedilu”.
Nove mere, prema rečima njihovih projektanata, posebno će voditi računa i o interesima poreskih obveznika. Zasad je izvesnije da će oni podneti glavni teret transformacije nego da će im se takvo žrtvovanje „nadoknaditi kad tržište ponovo proradi punom snagom”.
Rez će osetiti i direktori finansijskih institucija, nagovešteno je. Kompanije koje su prihvatile intervenciju države moraju da „sputaju” dosad uobičajene ogromne kompenzacije i ukinu enormne otpremnine (zvane „zlatni padobran”) šefovima, tvrdi Polson.
Berze su, i ovde i po svetu, povoljno reagovale na sinhronizovane mere industrijskih sila, donetih u okviru juče završenog okupljanja na godišnjim zasedanjima Svetske banke i Međunarodnog monetarnog fonda u Vašingtonu. Glavni industrijski indeks na Njujorškoj berzi juče je poskočio za rekordnih 11 procenata, s tendencijom da i dalje nadoknađuje izgubljeno u proteklih desetak dana. Osetan oporavak vrednosti akcija zabeležen je i u Evropi, Aziji…
Vreme za preuređenje
Sa raznih strana sveta stižu istovremeno i poruke stratega da je „vreme za preuređenje globalnog finansijskog sistema”, uz slutnju da je „zastareo” postojeći poredak u kome je prevladavao američki model „samoregulisanja tržišta”. Uz takve ocene ovde se čuju i strahovanja da bi Amerika mogla da zapadne su „etatizam”, „socijalizaciju” i „nacionalizaciju”, koje njena elita uglavnom doživljava kao „neprilagođenost drugih savremenim kretanjima”. Ovdašnji sistem je, doista, pokazivao veću dinamičnost od evropskog modela, ali se to prednjačenje sada ispoljilo i– zapadanjem u krizu, kakva se ne pamti posle Velike depresije 1929. Određivanje novih doza, kombinovanja različitosti, u punom je, čini se, zamahu. Šta će iz svega proizići– niko ne može da kaže sa sigurnošću.
Ovako ili onako, tek, kako danas konstatuje „Njujork tajms”, ovde se na ekonomskom polju ispoljila dosad nepojmljivo velika seoba uticaja sa Volstrita (njujorškog, američkog i svetskog finansijskog centra) na Vašington. Transfer je, reklo bi se, širi jer se ispostavilo da Vašington mora da traži rešenja– u saradnji s drugima. To mu je na političkom planu, pogotovu na početku ovog veka, bilo prilično strano. Ali– „para vrti i gde burgija neće”. Čak i kad ponestane – novca i poverenja u njegove dosad najmoćnije sakupljače i čuvare.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>