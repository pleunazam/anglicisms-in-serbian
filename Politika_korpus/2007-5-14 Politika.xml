<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Maksimalni "S-max"
Graditi velike, luksuzne, zakozvane SUV terence (sport utiliti viekl), ili isto tako velike, ili po dimenzijama slične porodične vanove, pitanje je koje se sve češće postavlja pred dizajnere i planere proizvodnje u velikim kompanijama. Proizvođač iz Kelna, nemački Ford, nije, bio u dilemi. Naime, veliki terenci dolaze iz Detroita i nema potrebe da ih proizvode u Evropi, zato je izbor pao na sve popularnije porodične vanove, jednovolumene namenjene prevozu više od pet putnika i sa enormnim prostorom za prtljag.Najnoviji izazov ove vrste Ford je izbacio na tržište u obliku velikog vana pod imenom "S-max", vozila koje se odmah okitilo i najprestižnijom evropskom nagradom Auto godine. Ovim modelom bačena je rukavica u lice ostalima, a mi smo imali priliku prošle jeseni da prvi našim čitaocima prikažemo najjači model sa benzinskim motorom od 2.5 lit. i 220 ks. 
Ovoga puta na "Politikinom" testu našao se mnogo "pristojniji" "S-max", sa dizel agregatom zapremine 2.0 lit. i 140 ks. Dakle, mnogo pitomiji i prilagođeniji upravo većoj porodici, mada se, sigurni smo, posle probne vožnje, ni individualci ne bi odrekli vlasništva nad ovom dinamičnom krstaricom.
Odmah treba reći: "S-max" je veliki automobil, dug 4.77 metara i težak skoro 1.700 kg. U unutrašnjosti ima mesta na pretek, a pored pet udobnih sedišta u zadnjem delu nalaze se još dva, manjih dimenzija, koja se lako izvlače i uglavnom su namenjena mališanima. Kada se sklope, za prtljag se otvara prostor od regularnih 855 lit., a kada se preklope i zadnja, dobija se neverovatnih 2.100 litara korisnog prostora.
Ispod haube krije se poznati i provereni Fordov dizel TDCI od 2.0 lit. i 140 ks. koji bez ikakvih problema "vuče" ovu krstaricu do brzine od 180 km, a uz nešto napora i do fabrički deklarisanih 200 km. Menjač je lak i precizan, i ima šest brzina. Zahvaljujući dobrom odnosu motora i menjača, "S-max" lako ubrzavaa petom već pri 1.600 obrtaja, odnosno pri 60 km/č. Petom brzinom se, dakle, može voziti od 60, do čak 180 km/č!
Ergonomija je na visokom nivou, tabla ispred vozača je pregledna, nema viška dugmadi, lepo je oblikovana i prijatna. Kvalitet završne odbrade je takođe na nivou ambicija Forda da se uvrsti u visoku klasu po ovom pitanju, sve značajnijem kada se radi o tržišnoj utakmici, odnosno zahtevima razmaženih kupaca.
Vožnja je veoma udobna, zahvaljujući pre svega tihom motoru i takozvanom kinetičkom dizajnu ovog automobila koji pored atraktivne spoljašnosti ima i dobru aerodinamiku.
U skladu sa navedenim detaljima je i donji postroj sa savremenom multi link zadnjom osovinom, točkovima od 18 coli, veoma atraktivnim aluminijumskim felnama i niskoprofilnim gumama dimenzije 235/45 R 18, marke "Kontinental sport kontakt 2". Sa ovom "obućom" Fordova krstarica vozi na putu kao po šinama, a pod ruku sa performansama idu i kočnice sa četiri ventilirajuća velika diska, koji svoj važan posao obavljaju bez greške.
Sve u svemu, novom "S-maxu" teško je odoleti. Pored svih "lepih reči" dodaćemo i visok nivo opreme, koja počinje, ili se, ako hoćete, završava automatskom dual klimom.
-----------------------------------------------------------
Tehnički podaci




Karoserija

miniven, 5 vrata, 5/7 sedišta


Dimenzije

4.770/1.885/1.660 mm


Motor

4 cilindra, komonrejl turbo dizel


Zapremina

1.997 ccm


Snaga

140 ks


Obrtni moment

320 Nm pri 1.750 o/m


Menjač

šeststepeni manuelni


Kočnice

diskovi, ABS


Prtljažnik

755/2.000 lit.


Maksimalna brzina

196 km/č


Ubrzanje 0-100 km/h

10,2 sek.


Potrošnja

6,4 lit. (prosek)


Cena

od 29.970 evra sa PDV-om

"Molitva" iznad Evrope
Prema nezvaničnim podacim, više od 70.000 ljudi došlo je da pozdravi Mariju Šerifović, pobednicu Pesme Evrovizije, rekli su voditelji programa dobrodošlice organizovanog večeras na platou ispred Skupštine grada Beograda. Raspoložena, mlada pevačica, nije uspela da zadrži suze kada se je na balkonu Starog dvora začula kako hiljade obožavalaca skandira njeno ime.– Marija, Marija orilo se, a doček koji su organizovali Skupština grada i RTS obogaćen je višeminutnim vatrometom.Nakon predstavljanja pobedničkog tima, od kompozitora, tekstopisaca, koreografa, šminkera, pretaćih vokala, na balkonu se pojavila Marija koja se još jednom zahvalila publici na podršci koju je osetila i u dalekom Helsinkiju. Posle zajedničkog pevanja originalne Molitve, uz živu pratnju trubača kao i u dens ritmu, završen je doček prve srpske pobednice Pesme Evrovizije. 
-----------------------------------------------------

Rečima "Hvala, Evropo" Marija Šerifović se obratila milionskoj TV publici širom sveta posle pobede na 52. Evrosongu. Kada je naša mlada pevačica uz ovacije publike u Helsinkiju ponovo otpevala pesmu "Molitva", spuštena je zavesa na ovu veliku priredbu, a Srbija je završila svoje prvo istorijsko učešće na smotri evropske muzike na najlepši mogući način. Marija Šerifović je ubedljivo pobedila sa osvojenih 268 poena, čak 33 više od drugoplasirane predstavnice Ukrajine Verke Serdučko.U prvoj izjavi koju je dala posle velikog trijumfa u Finskoj Marija je rekla da je ova pobeda posvećena njenom rodnom Kragujevcu, Beogradu i Srbiji. Na konferenciji za novinare koja je održana neposredno posle festivala Marija je izjavila da se pre takmičenja pomolila Bogu rečima:– Ako je ovo moja noć, daj da pobedim, ako nije, ne dozvoli da pobedimo. Bog je očigledno mislio da smo zaslužili pobedu – rekla je naša pevačica.
Novinari su Mariju pitali i da li zna šta se dešava na ulicama Beograda i drugih gradova u našoj zemlji, na šta je ona odgovorila:
– Najbitnije od svega je da sam osvetlala obraz svih onih malih čudnih ljudi u zemlji Srbiji kojima se ja ponosim. 
Ipak, najzanimljivije pitanje je bilo vezano za ljubitelje Evrosonga koji su homoseksualci, a, kako je konstatovao novinar iz Švedske, sada i mnoge homoseksualne devojke vole Marijinu pesmu "Molitva".  
– Veoma je zanimljivo to što kažete – rekla je Marija i dodala da misli sve najbolje o ljudima homoseksualne orijentacije.
Konačno, pobednica je poručila na kraju da je ispunila obećanje dato pre početka Evrosonga.
– Kada jedna Škorpija u horoskopu nešto obeća, ona to i ispuni. Najvažnije je da zahvalim svima koji su me na bilo koji način podržali da dođem do ovakvog uspeha. 
Iako je pre samog finala Marija Šerifović i među inostranim novinarima i među kladioničarima slovila za najvećeg favorita, u pobedu "Molitve" verovali su samo najveći optimisti.
Još na Beoviziji koja je održana početkom marta mnogi izvođači su osporavali pobedu Marije Šerifović zbog problema sa prebrojavanjem SMS glasova.
No, bez obzira na te probleme, pesma kompozitora Vladimira Grajića bila je, čini se, pravi izbor za prvo samostalno muzičko predstavljanje Srbije na Pesmi Evrovizije.
Mesec dana pre početka Evrosonga, već su se pojavile prve naznake da bi plasman "Molitve" mogao da bude veoma dobar. Naime, na glasanjima no mnogobrojnim internet-sajtovima srpska predstavnica je ubedljivo bila na prvom mestu.  Komentari posetilaca internet-foruma uglavnom su se svodili na to da je pesma veoma dobra i da je Marija sigurno najbolja pevačica na takmičenju. No, i strategija koju je razradio tim koji je bio uz našu pevačicu pokazala se kao pun pogodak. Radilo se na pridobijanju glasova iz susednih država, a sve vreme se pričalo kako je napokon vreme da jedna Pesma Evrovizije bude održana na Balkanu. Kako je Srbija prema opštoj oceni imala najkvalitetniju pesmu, tako se nametnulo mišljenje da bi Evrosong sledeće godine mogao da bude održan u Beogradu. Konačno, ove godine srpski tim je radio i na dobijanju glasova iz zemalja koje nisu samo sa prostora bivše Jugoslavije.
Već po dolasku u Helsinki, prema interesovanju novinara i publike videlo se da će Marija Šerifović biti plasirana veoma visoko, što se potvrdilo već u četvrtak nakon polufinalne večeri. 
U subotu uveče milionska TV publika širom sveta mogla je ponovo da se uveri da je Kragujevčanka vrhunska pevačica koja ima potencijal da napravi veliku međunarodnu karijeru.
Koliko je bila dominantna govori i podatak da je maksimalnih 12 poena "Molitva" dobila čak devet puta. Tako su našoj pesmi najviše poena dali Finci, Mađari, Austrijanci, Šveđani, Švajcarci i, naravno, svi iz bivše Jugoslavije. 
Tokom glasanja već je bilo nagovešteno da će Evrosong sledeće godine biti održan u Beogradu, a kada su Makedonci saopštili da "Molitvi" pripada 12 poena počelo je slavlje u srpskom timu jer je postalo jasno da je pobednik naša Marija Šerifović.
Posle svega, Mariji pripada čast i slava što je Srbiju predstavljala na najbolji mogući način. Nama ostaje obaveza da sledeće godine organizujemo takmičenje za Pesmu Evrovizije na najvišem mogućem nivou.
Vladimir Đurđić
-----------------------------------------------------------
Veliki uspeh Srbije
Moskva, 13. maja – Svi ruski elektronski mediji izveštavaju danas o rezultatima finalnog takmičenja za Pesmu Evrovizije i velikom uspehu srpske pevačice Marije Šerifović sa pesmom "Molitva".
Srpka "Molitva" osvojila je Evropu a pobeda na Evroviziji postala je za Srbiju nacionalni trijumf, navela je ruska televizija NTV, ilustrujući kao i druge televizijske stanice prilog iz Helsinkija scenama proslave pobede na ulicama Beograda.
Sudeći po reakciji srpskih političara i stanovništva, prvo mesto nije prosto pobeda na muzičkom takmičenju već i mogućnost za prikazivanje celoj Evropskoj uniji, navela je ta ruska TV stanica.
Uz opštu ocenu medija da je Marija pobedila zahvaljujući kvalitetu glasa i same pesme, bez "igranja na šou-elemente", NTV ističe da je ona narušila dva "pravila" Evrovizije – po kojima organizatori preferiraju dinamične pop pesme i izvođenje na engleskom jeziku.
Pesma izvedena na srpskom o devojačkoj ljubavi zvuči i kao molitva za "složenu sudbinu cele zemlje", navela je ta televizija, prenoseći i izjavu dvojice Albanaca sa Kosova i Metohije koji su rekli da je "Makedonija bila bolja", i da je srpska pesma "bila najgora" a "da Srbi nisu zaslužili tu pobedu".
Liderska "trojka" u Helsinkiju pripala je predstavnicima tri slovenske zemlje – Srbije, Ukrajine i Rusije, ističe agencija RIA Novosti, dodajući da je u skladu sa prognozama mnogih novinara i stručnjaka, pobedila Šerifovićeva.
Kada je postalo jasno da će sledeća Evrovizija biti održana u Beogradu, na ulicama srpskih gradova počela su spontana okupljanja i proslave, a Mariji su čestitali predsednik i premijer Boris Tadić i Vojislav Koštunica, koji su joj zahvalili na radosti koju je podarila Srbiji, prenela je ruska novinska agencija.
RIA Novosti su prenele i Marijine reči da će Beograd organizovati sledeće takmičenje na najvišem nivou i da je "za Srbiju otvorena nova stranica".
U izveštajima se ističe i da treće mesto ruske grupe "Srebro" predstavlja veliki uspeh, jer je za tri devojke ovo bio prvi veliki nastup u životu, u konkurenciji 42 zemlje.
Marina Lizorkina, Lena Temnikova i Olja Serebkina do izbora pesme koja će predstavljati Rusiju nisu bile poznate na ruskoj muzičkoj sceni, sem što je Temnikova imala zapažen nastup tokom televizijskog projekta nalaženja talenata "Fabrika zvezda".
Ruski mediji ističu da je burne emocije u Areni "Hartval" izazvao i "umalo pobedio" kontroverzni ukrajinski glumac Andreja Danilko, koji je sa svojim veselim pesmicama veoma popularan u Rusiji.
Tekst pesme Danilka koji nastupa u ženskoj odeći pod umetničkim imenom Verka Serđučka – "Dansing laša tumbai" (što pri pevanju veoma podseća na "Rušia gudbaj" – zbogom Rusijo) izazvao je talas kritika i u Rusiji i u Ukrajini.
Danilka optužuju da pesma ima nacionalistički podtekst kojim je time, pri povećanim političkim nesporazumima Rusije i Evrope, želeo da se "dodvori" Evropljanima.
Međutim, kako konstatuje internet izdanje "Gazete po ukrajinski" – "Srpkinja u muškom kostimu pobedila je Ukrajinca u ženskom". 
Tanjug

Hvala Marija
Pobeda Marije Šerifović doprinela je da se preksinoć za Srbiju čulo širom zemaljske kugle – ovaj put po pesmi. Zahvaljujući "Molitvi", samo neki minut posle ponoći u noći između subote i nedelje Srbiju je zahvatila euforija koja je počela još pre zvaničnog proglašenja pobednika, čim je postalo jasno da drugoplasirani Ukrajinci po broju bodova više nemaju šanse da se popnu na prvo mesto. Petarde i sirene na vozilima utišale su se tek u sitnim noćnim satima. Radost i pobedničko raspoloženje ponovo su se rasplamsali u masi okupljenoj sinoć u Pionirskom parku ispred gradske skupštine. Nestrpljenje je podgrevala i činjenica da avion, kojim je Marija trebalo da sleti na aerodrom "Nikola Tesla", kasni oko sat i po. 
Što je vreme više prolazilo, sve više ljudi je pristizalo pred Skupštinu Beograda iz svih pravaca, tako da je policija bila prisiljena da oko devet uveče ovaj deo grada pretvori u "pešačku zonu". 
Sa Skupštinskog balkona, na kojem je bio razapet transparent sa natpisom "Hvala, Marija", publika je preko razglasa obaveštavana kad će pobednica stići. Između ovih informacija, puštana je pobednička "Molitva", koju su okupljeni zajedno pevušili, naizmenično uz skandiranja "Srbija, Srbija!"  
– Pesmu Evrovizije baš i nisam pratila, ali ovde sam zbog njenih izjava koje su mi se veoma dopale i smatram ih vrlo pametnim – rekla je Šerifovićkina imenjakinja Marija. Njena drugarica je iskreno priznala da je prijatno iznenađena ovom pobedom.
– Nisam verovala da srpska balada može da bude nagrađena – kratko je prokomentarisala. 
Nedaleko od njih, grupa veselih studenata sa likovne akademije proslavljala je koleginičin rođendan dočekujući Šerifovićevu. 
– Radujemo se. Zahvaljujemo svima na bodovima. Inače, promociju uvek pravi umetnost, nikad političari – smatraju Veljko, Vlada i Ana. 
Nisu se samo mladi okupili sinoć u centru Beograda. Iako ih je možda bilo najviše, pobednicu "Evrosonga" dočekivali su i roditelji sa malom decom, kao i stariji sugrađani. 
– Pobedila je jer je pevala iz duše, njen nastup nije bio šou – kazao je Dmitar Ivanović, koji je na doček doveo dve ćerke predškolskog uzrasta. 
– Ovde sam zbog pobede i dobre pesme. Prvi put imam lep osećaj što smo Srbi. Poštujem ovo, Marija je mnogo uradila za nas – izjavila je Zora, gospođa u najboljim godinama. 
Pobednica je sve do 21.30 očekivana bez nestrpljenja, a tome su verovatno doprineli i snalažljivi "biznismeni". Na uglu Vlajkovićeve i Bulevara kralja Aleksandra prodavac viršli je parkirao svoja kolica, pored njega odmah svoje mesto našao je i kamion sa pokretnom tezgom, koji je bio traženiji. Toplo veče i gužva prosto su mamili na porciju sladoleda ili nekog osvežavajućeg pića, mada je voda bila najtraženija. 
Ruke je zadovoljno trljao i prodavac za "tezgom" u obliku plastičnog stola. On je nudio kape trobojke sa ćiriličnim natpisom "Srbija". 
Oko petnaest do deset, masa je već bila na ivici nestrpljenja. Povici: "eno je, eno je!" smenjivali su se sa zapitkivanjima: "je l′ došla?". 
Na kraju, neki minut pre deset, masa je uočila komešanje na skupštinskom balkonu, a onda je nebo obasjao vatromet. 
Zatim je pobednica "Evrosonga" pozdravila svoje obožavatelje uživo otpevanom pesmom "Molitva". Slavljeničko veče tek je počinjalo. Kolone zainteresovanih su i dalje pristizale, makar samo da mahnu prema balkonu i doviknu: "Hvala, Marija"!

Pridaviti ih ili slušati?
"Služio sam pod trima našim partijskim vladama. Nijedna nije o zdravlju ovog naroda htela ni da misli – a kamoli što da uradi". Pisao je 1893. godine dr Laza Dimitrijević, u bestseleru "Kako naš narod živi". Kao opštinski lekar bio je deo vlasti, jer je tada zdravstvo Ministarstvu unutrašnjih dela pripadalo, no baš s tog svog položaja nije mogao da dejstvuje. "Predstavljaj ti policijskim vlastima koliko hoćeš, da se ukloni nešto škodljivo za zdravlje naroda u nekom kraju, kapetan će taj akt dati da se zavede i bajagi napisati da se izvrši... Samo što zbog neizvršavanja nijedan kapetan, nijedan pisar nije ni opomenut bio, a kamoli kažnjen. A kad je jednom jedan pijani uzviknuo: ′Živeo Garašanin!′ odmah je uhapšen i kažnjen sa 15 dana zatvora." 
U Srbiji je i tada bio bezvredan ljudski život. "Badava što lekari referišu, da se u tom i tom selu ozida česma ili zabrani pojenje stoke na tom mestu – to za vreme mog lekarskog službovanja nigde nije učinjeno... A od srdobolje (crevnih zaraza) svake godine hiljadama umire. Nisu to cifre proizvoljne. Neka sanitetske vlasti – koje takvih podataka nemaju ili ih kriju – potraže od sveštenika okruga šabačkog broj umrlih od srdobolje iz 1891. godine, pa će videti da ih je preteralo hiljadu." 
Orijentalno nasleđe? Murdarluk? Mentalitet!? Za doktora Lazu bile su puste priče. Slične onoj da se nedostaci demokratske vlasti mogu samo apsolutnom vladavinom ispravljati. Narod je neuk. (Danas i sluđen.) I, tu je čvor. Ali je spreman da posluša. No, nema koga. Lokalna vlast umesto da uči narod i pomaže mu ( jer ako "... država ne može da kupi svakome gunj i čakšire, može barem da u svakom selu sazida po jednu dobru česmu...") ona ga zavađa partijskim svojim košmarima; budući da je jedino svom partijskom vrhu odgovorna. Ministri, opet, igraju kako im partijski odbori zasviraju. A narod gine idući vračarama.
No kad i lekar u politiku ode, nemoćan je. "Jednom se nađem s jednim svojim kolegom, poslanikom, i spomenem mu da bi u sanitetski zakon trebalo da se unese da svaki lekar u državnoj službi mora barem jednom u toku 5 godina da ode na univerzitet najmanje tri meseca radi osvežavanja medicinske nauke. A on mi odgovori da sad rešavaju preče stvari. I, odista, posle nekoliko dana – kraljicu proteraše."
U vreme doktora Laze vlast je kukala kako joj je lekara, eto, malo. Današnja vapi: previše ih je. U ono vreme beše malo i apoteka. Danas ih ima na svakom ćošku. No, vlast jednako čupa kose: dadosmo silan novac na – lekove. Eto, vidite otkud nam – nestašice. Pa, ko preživi. 
Nema partije koja svoj zdravstveni odbor danas nema. Jer u zdravstvu se vrti ne mala para. Ko da odoli? Što bliže vlasti veći kolač. 
A dobro dođe da se pod tepih gurne po koja doktorska brljotina, zataška, odloži, pa zaboravi. Što jača partija tim su silniji njeni "zdravstveni odbornici". Sve ime do imena, samo grmi; sva su im vrata širom otvorena; a usta puna slatke priče. No, kakva vajda? Ugled lekara nikad gori. Ko ne bi barem da mlatne, malčice pridavi "svoga"!?
Čast poniženima iz te profesije, koji radni vek svoj provedoše u bolju budućnost uzdavši se, verno služeći Hipokrata; koji kukavne svoje penzije (invalidske, ne invalidske, prinudne, dobrovoljne) platiše koje živcima, koje zdravljem, a od pijavice zvane politika za svog života zazirahu. Ama ne pijavice – ljute guje. 
Jer, osim što lekare niko ne sluša, danas nema ni ko da ih brani. Čak i kad ih lemaju, pljuju, kinje na pravdi Boga. Zaslužili su jer ne umeju, ne znaju, možda i neće da se brane. (Osim podmuklo: nehatom, nebrigom, pa i neznanjem.) Jer, jedni glade, maze i paze onu guju, dok drugi od nje zaziru, pa se kriju. Mogu sirene, koje zagađenost te ove te one naše varoši svaki čas oglašuju, probijati čak i lekarske uši. Mogu i vode hemijskim otpadima biti zatrovane. Može i vest o pregledima osnovaca u Pirotu, da svaki četvrti učenik ima loše držanje tela, (a zašto, da nije možda zbog one teške preteške đačke torbe?) kroz našu štampu da projuri. I da je pola stanovništva u Srbiji depresivno, te nam na svakojake pilulice ode već grdan novac. Ništa za to lekari – njih 25.000 u Srbiji – na sve to ćute. Ćute i "odbornici", oni zdravstveni, listom.  
A komora? (Ona koja je 1893 u Srbiji, baš kad je i objavljen bestseler doktora Laze, osnovana, a ukinuta 1944. još za trajanja onog rata, pa, reklo bi se, nedavno obnovljena.) Koja bi morala i da se oglašava, lekare brani, a i kažnjava, pa kad ustreba da zagrmi... 
Eh... I to je opet ista ona doktor Lazina priča. Kad tamo budu, po komorama, mahom oni koji o vratu ne drže onu pijavicu, i ne glade je, i ne ističu, te njome nisu, jer i ne mogu biti, opako zatrovani, od tog trena može se računati i vidan napredak zdravlja u narodu, koje uz visok lekarski ugled a i visoku lekarsku odgovornost uvek ide.
Redovni profesor Beogradskog univerziteta

Sloboda izbora
Balkanom tumaraju grupe ljudi u potrazi za izgubljenom ideologijom. Jedni su je pronašli u slepoj odanosti partijama, tajnim službama, verskim organizacijama, nacionalnom radu, a kosovski Albanci u ideologiji nezavisnosti. Nealbanci su na Kosovu i Metohiji, u najvećem broju, okruženi ovom novom totalitarnom svešću, i u moćnim nacionalističkim krugovima smatraju se glavnim krivcima za neostvarivanje nezavisnosti. U susretu sa tom ideologijom, koja ima svoje institucije i etničko-plemenske ciljeve, Srbi, pa i svi ostali, nisu pronašli ni jedan mehanizam koji bi im omogućio minimum sigurnosti i zaštite. Geografski izolovane i retko, samo delimično medijski povezane srpske zajednice na Kosovu i Metohiji, razvijale su se, u proteklih osam godina, potpuno različito, zavisno od prilika nametnutih okruženjem i brige koja im je posvećivana. Stalne tenzije, getoizirani duh, bolna međusobna posvađanost oko novca i "državnih privilegija", odsustvo bilo kakvog sistema i prepuštenost nesposobnim činovnicima doveli su ove ljude u položaj da su retki oni koji znaju šta će raditi sutra, i kako se treba poneti u slučaju da dođe do novih političkih rešenja, o nemirima i nasilju izlišno je i govoriti. Poseban odnos prema moći države, i fatalistička vera da ona može zaviriti u svako kosovsko dvorište, učinili su ove ljude dodatno bespomoćnim, mada ne treba zaboravljati da je svaka drugačija ideja od zvanične "državne", decenijama, a i sada, brutalno gašena i osuđena na propast. Zbog svega toga, glavni osećaj kosovskih Srba je prepuštenost. To je osnovni termin kojim bi mogao započeti bilo koji opis njihovog života. "Napravio sam dve kuće u Gračanici i sve što je trebalo, a moje dete mora da živi i plaća stan u Beogradu. Nema posla ili ne može da se dođe do njega, sve što sam napravio nema smisla jer ovo nije život", kaže meštanin Gračanice koji tvrdi da do sada nikada nije razmišljao o odlasku. Kod većine ljudi odlazak je duboko povezan sa stalnim i, reklo bi se, instinktivnim osećajem nesigurnosti nastalim zbog velikih potresa i nasilja zasnovanih isključivo na etničkom principu. Surova i netačna tvrdnja da život počinje nezavisnošću, odnosno suverenitetom, Albance je utvrdila u uverenju da, ako se nezavisnost ne desi, naprave haos, a mnoge Srbe da ako bude doveden u pitanje suverenitet odmah napuste Pokrajinu. Odluka o odlasku, kao i nasilje zavise od politike, ili, što je još opasnije, zavise od tumačenja formulacije o konačnom statusu. Kod većine je ustaljeno mišljenje da bi podelom Kosova i Metohije došlo do pomeranja stanovništva i etničkog čišćenja i da u tom slučaju Srbi južno od Ibra ne bi imali nikakve šanse da opstanu. Najinteresantnija je kategorija Srba povratnika u ekstremne metohijske sredine. Oni uglavnom odbijaju bilo kakav razgovor o politici, a vitalnost i želja da se vrate i opstanu graniče se sa fanatizmom. Opisujući svoj odnos sa susedima Albancima, Milorad Pavlović iz Kline kaže da uglavnom ne razgovaraju, ali da komuniciraju pogledom i da je za sada i to dovoljno. "Ovde vam je lepo, vi ste dobri i gostoljubivi ljudi, i jedino što vam mogu reći jeste da imate razloga da se borite da živite ovde, ma šta se dešavalo", uzbuđeno je poručio Hrvoje, vođa hrvatskog sastava "Kubizmo" sa džez festivala održanog u Kosovskoj Mitrovici. I zaista, ono što se moglo videti tokom četiri dana džez festivala North city ne pripada albumu slika na koje je navikla javnost u Srbiji. Stotine mladih urbanih ljudi, pozitivno nastrojenih, bez nacionalnih i partijskih obeležja, bez velikih priča i mitologije, došlo je jednostavno da sluša muziku, da oseti dah grada i slobode izbora koji im je oduzet već godinama.Kada bi oni imali priliku da odlučuju, sloboda bi izgledala drugačije.Urednik "Glasa juga" i "KIMradija"

S lošim fudbalom nema ni publike, ni para
Fudbalsko prvenstvo Srbije se privodi kraju, a s njim i još jedan pokušaj da naš najomiljeniji sport stane na zdrave noge. Učinak po tom pitanju ne daje razloge za radost, jer su poznate finansijske nevolje naših vodećih klubova, a da se ne govori o onim manjim. Nedavno je moskovski CSKA obelodanio svoj budžet. Ispostavilo se da je takoreći sposoban da sam sebe izdržava: planirao je da mu rashodi budu 51,4 miliona dolara, dok je predviđen prihod od 49,9 miliona. 
U zaradu nisu uračunati prilozi akcionara i "struktura" povezanih s njim, jer iznose samo oko tri odsto. 
Za tako nešto je možda sposoban još neki klub, ali, kao i kod nas, to nije rešenje za sve. Na Zapadu klubovi lavovski deo para zgrću od televizije. 
U Italiji Milan od prodaje takozvanih TV-prava dobija sto pedeset miliona evra što je 60 odsto njegovih prihoda, Inter 58, Lacio 53.
Real se na takmičarskom polju nije proslavio kupovinom fudbalskih "vanzemaljaca", ali je finansijski odlično prošao. Zarada od trgovine (prodaja raznih klupskih obeležja) povećala se tri puta i postala osnovni prihod.
U Velikoj Britaniji je poseta na utakmicama takva da ostatak sveta može da zavidi njenim klubovima. 
Mančester junajted kad je domaćin u proseku gleda 67.900 ljubitelja fudbala, koji mu tako ostave sto miliona evra godišnje, što je 42 odsto njegovih prihoda. 
Njukasl, koji nema takve rezultate kao Mančester junajted, od publike dobija 41 odsto, a glazgovski Seltik čak 50.
Međutim, kod nas je zarada od ulaznica zanemarljiva. Uostalom, Partizan cele ove sezone časti svoje gledaoce besplatnim ulazom na stadion u Humskoj. 
Ni Zvezda ne može da reši svoje probleme zaradom od ulaznica. Rasprodaje igrače, čak i u toku sezone, ne bi li se izvukla iz dugova, ali... 
Međutim, ni pun stadion samo po sebi nije dovoljan, jer zavisi i koliko koštaju karte. 
Krila sovjeta u Samari, kad im krene, mogu da računaju i na 30.000 na svojim utakmicama, ali su karte jevtine, pa ćar pojede vajdu. 
Naš slučaj je bliži moskovskoj Lokomotivi. Ima lep, savremen stadion, ali na njemu dvadesetak hiljada ljudi bude samo dva-tri puta godišnje. 
Ruski klubovi žive zahvaljujući, kako ga je nazvala "Gazeta.Ru", privatno-državnom partnerstvu. Petrogradski Zenit ima dobru posetu, ali za svoj budžet od sedamdeset miliona dolara može da zahvali samo ambicioznom vlasniku i ulagaču "Gazpromu". 
Zbog toga ulaznice pokrivaju jedva deset odsto prihoda. I na Zapadu država i njeni organi pomažu, ali mnogo sistematičnije.
Istinski raj je Liga šampiona, međutim u njoj nema mesta za sve. Teško je da se tamo uđe pored velikana sa Zapada, koji su takav sistem takmičenja i nametnuli Uefi.
Rešenje, ipak, postoji, ali, ono mora da se zasniva na tome da ima šta da se vidi na utakmici (naravno, na igralištu, a ne na tribinama). 
S punim gledalištem, kulturnim kao na engleskim stadionima, može da se izađe pred Miloša (to jest moguće sponzore i da im se ponudi saradnja). 
I sam sistem takmičenja ima veliki značaj za napredovanje našeg fudbala. 
Dosadašnji eksperimenti, uključujući i trenutni, nisu dali željeni rezultat. Tu treba da se ima u vidu i reprezentacija, a ne da se okuplja samo uoči utakmica. 
Dalje, naši klubovi su ostali bez zvezda. Treneri su posebna priča, jer su, svojom ili tuđom krivicom, na takvom nivou da je za selektora doveden stranac. 
Ko zna, možda ćemo dočekati i to da nam predsednici saveza ili klubova budu iz inostranstva.
Naš fudbal je sada suštinski u onoj situaciji u kojoj je bio na početku, pre bezmalo sto godina. Zabluda je da se on igra zbog publike. Kada se pojavio nije imao publiku, ali ju je privukao svojom zanimljivošću. 
Prva igrališta nisu imala tribine. One su građene postepeno, onako kako je raslo interesovanje za fudbal. 
Sada su gledališta prazna i dok ne budu puna, dok odlazak na utakmice ne bude prijatan popodnevni ili večernji izlazak kao u Engleskoj, neće biti osnovnog uslova za ozdravljenje našeg fudbala. 
I takmičarski i finansijski.Ivan Cvetković

Sjaj i beda srpskog suđenja
Jedan od najboljih košarkaških sudija u Evropi Ilija Belošević (35), predsednik nedavno osnovanog Udruženja srpskih košarkaških sudija, u svom poslu se sreće i sa glamurom i sa raznim prostaklucima. Protekle nedelje, u Atini, treći put je sudio u finalu Evrolige, a ovog vikenda se vraća na zadatak u srpskoj Superligi u kojoj bi, kako sam kaže, po nekad rado "izostao sa posla"...
Dobro poznatu tezu – da su nam sudije u evropskom kremu a da u svojoj zemlji imaju najgori tretman – u više navrata su isticali i predsednik Svetske trenerske asocijacije Dušan Ivković (Dinamo, Moskva) i počasni generalni sekretar Fibe Borislav Stanković, ali su delioci pravde u svojoj zemlji i dalje osuđeni da trpe poniženja.
Svedoci smo da se nedolično ponašanje nekih trenera, pa i igrača, prenosi na publiku koja oberučke prihvata model "sudija – dežurni krivac".
Uporedite Vaš radni zadatak u Evroligi i na domaćoj sceni?
– Nemoguće je povlačiti paralelu između sistema u kojem svako misli da sve zna najbolje sa vrhunski organizovanim takmičenjem. Ne sporim da sudije mogu da pogreše, ali one nisu krive za loše rezultate klubova. Ovde svako sebi daje za pravo da iznosi razne optužbe i da za to ne odgovara.
Otkad je to uzelo maha?
– Od pre desetak godina, od pojačanog rivaliteta između Budućnosti Partizana, Zvezde i FMP-a. Sve je manje onih koji su spremni da pogledaju prvo u svoje dvorište kad analiziraju svoje padove...
Da li će sa Udruženjem sudija biti napravljen pomak?
– Sada imamo svoje mesto u Skupštini KSS pa samim tim i svoj glas. Znam da to samo po sebi neće promeniti situaciju, ali je to važan korak za nas. Boriću se da Udruženje ne bude mrtvo slovo na papiru i da nivo suđenja podignemo na što viši nivo.
Sve češće se može čuti da su sudije u Srbiji izgubile dostojanstvo?
– Sudija sam brine o svom dostojanstvu. Sam je kriv ako dopusti da se treneri ili igrači poigravaju sa njim.
Koja je najneprijatnija situacija u kojoj ste se našli?
– Volim ovaj posao kojim se bavim već 18 godina, a opet često mi se ne ide na domaće utakmice jer znam šta me tamo čeka. Kad vidim da evropski finale od 100 miliona dolara protekne bez pritiska i ovo ovde gde svi jure sudije, pitam se dokle ovako... Nije za javnost to što se proteklih godina događalo po hotelima i tunelima. Samo pukom srećom izbegnuti su incidenti sa fatalnim posledicama.
Zašto domaće sudije dopuštaju da ih vređaju?
– Na jednoj domaćoj utakmici doživim toliko veliki pritisak koliko za celu sezonu na evro sceni. Ako ja za jednu stvar, shodno pravilima, isključim nekog trenera, onda to isto mora da uradi i svaki drugi sudija. U španskoj ACB ligi, koja je najbolje organizovana u Evropi, kažnjavaju se sudije koje propuste da kazne aktere meča za nedolično ponašanje. 
Kako pobošljati tretman sudija?
– Pre dve godine Evroliga je pozvala sve svoje sudije i trenere da bi raspravljali o kriterijumima, spornim situacijama i načinima na koji se one prevazilaze. Kod nas je uoči prošlogodišnjeg plej-ofa napravljen iskorak, jer smo imali sastanak sa trenerima Partizana i Zvezde. Ponosan sam što su sudije bile iznad nivoa prošlogodišnje lige.
Koji meč ćete zauvek pamtiti?
– Prošlonedeljni finale Evrolige Panatinaikos – CSKA je najbolji finale u poslednjih desetak godina. Svaki finale se pamti, kao i svaki meč između Partizana i Zvezde. Večiti derbiji su bili moj prvi san, a do sada sam ih sudio 18.
Kojim trenerima je najlakše suditi?
– Postoje učtivi i vulgarni treneri. Stručnjaci kojima je zadovoljstvo suditi jesu Ivković, Obradović, Maljković, Mesina, Geršon...
Kakav je uticaj na Vas izvršio Vaš otac Obrad koji je bio jedan od najboljih košarkaških sudija u Evropi?
– Ostao sam bez oca kad sam imao 13 godina. Dok sam bio klinac gurao me je da igram košarku, jer mu je bila želja da je zavolim. Pošto nisam mogao da uspem kao igrač ostalo mi je da budem trener ili sudija. Prevagnula je genetika...
Čuli smo da ste i Vi skandirali "ua sudija"?
– U poslednjoj sudijskoj sezoni mog oca, kad sam imao četiri-pet godina, njegovi prijatelji su me nagovorili da mu vičem – ua sudija! Njegovi uspesi su bili veliki podstrek i obaveza za mene, jer on je sudio dva finala Kupa šampiona i dobitnik je Fibine zlatne pištaljke, što je najveće priznanje za sudije.
--------------------------------------------------------------------------
Klupski novinari
"I novinari potpiruju lošu atmosferu, jer su klupski obojeni. U svakom listu postoji jedan novinar koji prati Partizan i drugi koji prati Zvezdu. Normalno je da je teško biti realan kada se s nekim provodi mnogo vremena. Takođe, malo novinara poznaje igru. Očekujem da će i novinari u periodu koji je pred nama doprineti afirmaciji košarke i fer pleja".
--------------------------------------------------------------------------
Sva Beloševićeva finala
Finala





1999

Kup "L. Ronketi" (ž)

Izrael


2000

Fajnal for (ž)

Italija


2003

Evropsko prvenstvo (m)

Švedska


2004

Evroliga (m)

Izrael


2006

Evroliga (m)

Češka


2007

Evroliga (m)

Grčka
 
Finalni turnir Evrolige





2003

Barselona


2004

Tel Aviv


2006

Prag


2007

Atina
 
Evropska i svetska prvenstva





1999

EP

Poljska (ž)


2001

EP

Turska (m)


2002

SP

SAD (m)


2003

EP

Švedska


2006

SP

Japan
 
Napomena: takmičenja košarkašica su označena sa (ž). NA SP u Japanu Belošević je sudio polufinale Grčka – SAD.

Autentično, izuzetno
Polazeći od medijske vesti, realnog događaja kidnapovanja jedne devojčice, Maja Pelević je, po narudžbini SNP-a, napisala tekst "Ja ili neko drugi". Reč je o fragmentarnom i poetičnom komadu koji žestoko izmiče tradicionalnim aristotelovskim principima komponovanja drame, donekle asocirajući na dela evropskih pisaca koji su eksperimentisali sa formom (Krimp, Kejn, Šimelfenig, Poleš).Predstava u režiji Kokana Mladenovića karakteristična je po brilijantnoj sintezi psihološkog realizma (likovi Nje i Njega), i uslovnosti (likovi Majke, Oca, Organa vlasti, članova Horova). 
Rezultat ovog spoja je naglašena emotivnost predstave, ali i transcendiranje značenja radnje na metaforički, arhetipski nivo. Marija Medenica markantno gradi lik kidnapovane devojčice, fražilne, usamljene i željne ljubavi. Boris Isaković igra otmičara, jasno oblikujući lik određen bitnom koegzistencijom lica i naličja: na površini je fin i vrlo brižan, što je maska koja skriva njegovu frustriranost, pervertiranost i agresivnost koje se ispoljavaju kada on izgubi kontrolu. Jasna Đuričić zaista impresivno igra devojčicinu majku, ekstremno teatralno, mehanički, stegnuto, ističući na taj način njenu zastrašujuću bezličnost i konformizam. U pojedinim scenama se njena igra pretapa u realizam putem kojeg glumica opipljivo izražava i jezivi bol zbog gubitka kćerke. Miroslav Fabri igra Oca, takođe stilizovano, koncentrišući se na deklarativno predstavljanje njegove rezigniranosti i odsutnosti. Ovom izvanrednom, totalno brehtovskom igrom, glumci od likova roditelja stvaraju univerzalne tipove, uzbudljive metaforičke figure koje rečito kritikuju činjenicu plastičnosti i iščašenosti odnosa između roditelja i dece. 
U predstavu su uključena i tri hora, Medija, Komšija i Savesnih građana, koji radnju komentarišu nizom floskula. Članovi horova nastupaju unisono, izrazito izveštačeno, što je veoma efektan način da se predstavi užasna zlonamernost vox populi, kao i tipična stereotipnost u razmišljanju. Izgled scene je referentan rediteljskom konceptu, u domenu je stilizovanog, pseudo-konfekcijskog pop-arta (Marija Kalabić). Muzika se, takođe, funkcionalno koristi: u pojedinim scenama naglašava tenziju, a u drugim, kada je patetično idilična pošto ima suprotan smisao od radnje koja se predstavlja, putem kontrasta ističe tragičnost događaja (kompozitor Irena Popović). U predstavu je integrisan i video-bim, kao i songovi, što sve zajedno indukuje vrlo intenzivno emotivno dejstvo.
Nesporno pripadajući polju postdramskog pozorišta, dakle pozorišta koje deluje s one strane drame, u vremenu posle važenja paradigme drame (Leman), "Ja ili neko drugi" je izuzetna predstava, inspirativna na nivou forme, kao i na planu sadržaja. Tretirajući pitanja identiteta, slobode, funkcije masovnih medija itd, predstava "Ja ili neko drugi" autentično replicira na život u savremenom društvu, simulaciji neke iščezle stvarnosti, bodrijarovskoj pustinji znakova u kojoj se muvaju još samo utvare i senke.

Ribolovačke priče
Lepo vreme izmamilo je pecaroše na reke. Oni najzagriženiji na pecanje odlaze sami, a zatim danima prepričavaju - uglavnom izmišljene - ribolovačke priče. Samo oni koji su samouvereni ili veoma ponosni na svoj podmladak, bilo da je reč o sinovima ili kćerima, usudiće se da sa sobom povedu i mališane. Odlazak sa decom na pecanje može biti uživanje, ali se može pretvoriti i u pravu noćnu moru.Za što bolji provod na reci, ovaj sportski izlet je potrebno detaljno isplanirati. Ako je deci obećano da će i oni moći da se pridruže odraslim pecarošima, obećanje obavezno treba ispuniti. Dok iščekuju odlazak na pecanje, decu treba uključiti u pripreme: neka i ona hvataju crviće, pripremaju mamce i pribor. Mališani nisu pomodari i nije im bitno da imaju najnoviji i najskuplji štap, ali je važno da i njihov pribor za pecanje funkcioniše. Razočaraće se ako im mašinica za namotavanje najlona ne radi ili im je štap truo.
Pre dolaska na obalu decu treba upoznati sa pravilima. Na vreme treba da znaju da se neki ulov vraća u vodu, da ne smeju ostavljati otpatke za sobom, da ne bi trebalo da budu preglasni za vreme pecanja ili da se naginju ako se peca sa visoke obale, mosta ili iz čamca. Iako to u našoj zemlji nije obavezno, deca bi prilikom boravka u blizini vode sve vreme trebalo da nose prsluk za spasavanje, pošto su padovi u vodu uvek mogući. Prsluk mora biti odgovarajuće veličine, da ne bi spao. Sva pravila ponašanja mali pecaroši najlakše će prihvatiti ako im odrasli na njih ukažu sopstvenim primerom.
Pri prvom odlasku sa decom na pecanje, njima je veoma važno da upecaju ribu, makar i najmanju. Dok odrasli vole da se hvale rekordnim ulovom, mališani će se zadovoljiti i najsitnijom babuškom. Početnički uspeh će ih ohrabriti i učiniti da zavole pecanje. Dobri saveti pomoći će najmlađim alasima, ali se ne treba ljutiti na njih ako ne poslušaju baš svaki savet: nešto moraju da nauče i iz sopstvenih grešaka.
Ukoliko riba ne grize, uvek pri ruci treba imati i neku razonodu za najmlađe: igračke, knjige ili društvene igre. Zajednički boravak na vodi predstavlja dobar trenutak za zbližavanje sa decom, za razgovor i igranje.D. D.

Pesmom u EU
Srbija je preksinoć slavila: na gradskim trgovima, po kućama i kafićima čula se, kako to ovde obično biva, i rafalna paljba... Ali ne zato što je konačno formirana vlada, niti zbog toga što su narodni poslanici zarađivali platu raspravljajući o smeni Tomislava Nikolića. Radikali su se džabe trudili da građane ubede kako su prevareni i kako će zbog toga oni drugi kad-tad platiti ceh – Srbija je te noći držala palčeve jednoj skromnoj devojci koja je u Helsinkiju Evropi pokazivala naše bolje i lepše lice.Dakle, Marija Šerifović je sa pesmom "Molitva" pobednik ovogodišnje Pesme Evrovizije, i to jeste, bez obzira na one koji će podsmešljivo primetiti da se tu ipak radi samo o lakim notama, važno za Srbiju. Ne treba biti muzički stručnjak pa zaključiti da je pobeda zaslužena, naslućivalo se to i pre subotnjeg finala. Nešto drugo je, čini se, važnije istaći, na prvom mestu činjenicu da je Marija pobedila zahvaljujući glasovima iz cele Evrope, iste one do koje su, pogotovo poslednjih dana, iz Srbije stizale mahom loše vesti. Pa smo se na licu mesta uverili da priče kojima nas ponekad plaše, u smislu da baš nismo najomiljeniji narod Starog kontinenta, lako padaju u vodu jer je istina, kao i obično, na drugoj strani – onoj gde normalan svet lako prepoznaje kvalitet, ma odakle dolazio i sa kojom zastavom trijumfuje.
Tačno je, naravno, da je Pesma Evrovizije i poligon za ispoljavanje političkih i komšijskih simpatija. Ne treba biti vidovit pa znati kako će koja zemlja da glasa, naročito kad su u pitanju države bivšeg Sovjetskog Saveza, zbog čega glasno negoduju predstavnici zapadnog dela Evrope, koji, inače, na ovo takmičenje odavno ne šalje prvu muzičku ligu, jer njegovim zvezdama nije potrebna promocija te vrste. Tačno je, takođe, da je postalo pravilo da sve države nastale raspadom bivše SFRJ velikodušno časte jedne druge maksimalnim brojem poena, kao i da sadašnji i bivši zemljaci ne štede evriće da putem SMS glasaju za one koji pevaju na jeziku koji razumeju. Ali, sve nabrojano ipak ne umanjuje naše zadovoljstvo što je onoliki lepo raspoloženi svet aplaudirao Mariji Šerifović.
Jer, poene smo dobili i od onih od kojih smo očekivali, ali i od onih od kojih nismo, neki navodno osvedočeni prijatelji su nas pomalo izneverili, no – o ukusima pristojan svet ne raspravlja. Ali će se, sigurna sam, ovde dugo s ponosom prepričavati kako je izgledala noć u kojoj je Marija rekla, između ostalog, da je njena pobeda i potvrda činjenice da je došlo vreme da se muzika ponovo sluša, a ne samo gleda.Nije ova devojka moćnog glasa to rekla bez razloga. Poslednjih godina, naime, do pobede su dolazile ili atraktivne i razgolićene mlade dame ili, pak, kao prošle godine, momci maskirani u strašila. Marija Šerifović pobedila je zato što ume da peva, svi komplimenti idu i kompozitoru i autoru teksta "Molitve", ali i timu koji je vizuelno osmislio njen nastup. Konačno, lepo je bilo videti kako, na odličnom engleskom, Marija bez preterane euforije ali i bez ikakvih kompleksa odgovara na novinarska pitanja i zbog svega toga valja joj poželeti uspeh i na evropskoj turneji. A nama ovde ostaje nada da će, osim tenisera i dobrih muzičara, biti još onih koji će nas ovako obradovati.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tu se lepo šeta, duboko diše i ispravno misli
Dve imenjakinje, dve sestre bliznakinje, jedna na levoj, druga na desnoj obali Dunava. Iz Zmaj Jovine u Zemunu, Vesna Šouc je pre tri godine prešla u Zmaj Jovinu u Beogradu. Za dirigentkinju i profesora na Katedri dirigovanja Fakulteta muzičkih umetnosti u Beogradu to nije predstavljalo poteškoću. Obe ulice njoj su dopadljive i upečatljive. Podjednakom snagom, u svojoj pojavi, držanju, celokupnom estetskom utisku, one najavljuju određenu dozu monumentalnosti. Slične su ljudima kod kojih je sve unapred znano, izvesno i postojano. Već decenijama ulice nose isto ime, a ni obličje im se, primećuje umetnica, nije znatno izmenilo. 
U Zemunu joj je ostao roditeljski dom. Šoucovi su četvrta generacija Zemunaca. Tu je Vesna osnovala i svoj prvi muzički ansambl. Kuća u kojoj je donedavno živela podignuta je 1921. godine sa neobaroknim elementima i obeležjima.  
Međutim, jedna od retkih žena dirigenata u srpskoj kulturi ostavlja prostor i dinamičnom karakteru beogradskih ulica. Njena nova kuća sada je u Beogradu. Kao i svakom čoveku, kaže, i njen život je tamo gde joj je dom. Budućnost joj se preselila sa te strane.  
Odmerenim, pre svega, tolerantnim i uravnoteženim, nikad prenaglašenim stavovima, ona pronalazi sličnosti i razlike između ulica koje su joj bliske.
Mermer i kovano gvožđe
Pored toga što je pešačka zona, ekskluzivnost Zmaj Jovinoj ulici daju i reprezentativne građevine srpske arhitekture. Reč je o kućama, većinom podignutim u maniru akademizma s početka 20. veka, sa nezaobilaznim elementima evropskog artdekoa koji je dominirao između dva svetska rata.
– Zmaj Jovina u Beogradu, sasvim sigurno, ima sličnosti sa svojom zemunskom dvojnicom. Obe se nalaze u najstrožem centru. To su ulice u kojima se lepo šeta, duboko diše i ispravno misli. Moja mladost vezana je za Zemun. Zmaj Jovina je bila ulica sitnih zanatlija – sajdžija, šeširdžija, obućara, krojača. Zemun je bio bogat grad sa lepim kapijama i vitražima. Kuća u kojoj sam odrasla je jednospratnica. Podignuta je u tipično austrougarskom stilu i pod zaštitom je Zavoda za zaštitu spomenika kulture. Nažalost, danas ona izgleda zapušteno i ruinirano. Dok Zmaj Jovina ulica u Beogradu ima nešto drugačiji tonalitet. Kuće u ovoj ulici su građene s početka prošlog veka u duhu modernizovanog akademizma. Na njihovim fasadama vidljivi su i reljefni detalji. U broju pet, recimo, postavljeni su i masivni stubovi koji su spojeni balkonima od kovanog gvožđa. Mi stanujemo u kući za koju kažu da predstavlja jedan od najuspešnijih primera stambenog graditeljstva u Beogradu. Pripadala je trgovcu Kosti Milenkoviću. Fascinantno je i zdanje u broju 15 koje je projektovano po planu čeških arhitekata Krehlika i Jelenika. Ono dominira, kako po svojem spoljašnjem liku, tako i po mermernoj unutrašnjosti. Zmaj Jovinu presecaju, takođe, značajne ulice: Vasina, Čika Ljubina i Knez Mihailova. Sa druge strane, ona se sudara sa Obilićevim vencem. Posebno mi je blizak deo kod Francuskog kulturnog centra i Galerije "Progres". Beogradsko čitalište je još jedno od važnih simbola. Zmaj Jovina jeste ulica sa uređenim fasadama, a u novije vreme i sa kafićima iz kojih dopire glasna muzika – mišljenja je Vesna Šouc.
Reč jednog građanina
Kao muzičar, smatra da je potrebno jasnije definisati propise koji se bave ovom problematikom.
– O tom segmentu kvaliteta života u urbanoj sredini treba ozbiljnije povesti računa. Čudim se da po ovom pitanju vlasti neće da čuju reč jednog građanina. Zašto je njihova reč manje važna od nekog biznismena ili kafedžije. Odakle nekome pravo da glasnom muzikom ugrožava okolne stanare. Zašto bi nekom bilo lepo, a drugi da pate. Vlasti se pravdaju kako to nije isključivo njihova nadležnost. Problem se ne rešava. Zaboravlja se koliko napetosti izaziva ponavljanje jednog istog zvuka. To je u jednoj civilizovanoj sredini, kakva je Zmaj Jovina, složićemo se, nedopustivo – jasna je naša sagovornica. 
Ona smatra da svaka urbana sredina mora da ima svoje zakonitosti i utvrđene modele ponašanja. Tvrdi je zastupnik ideje po kojoj bi ljudi trebalo da se prilagođavaju prostoru u kome žive, ili gde ih je život doveo.
– Uvek insistiram na tome. Ne možemo očekivati da se grad prilagođava nama. Veliki gradovi imaju svoja pravila ponašanja, odevanja i brzine kretanja. Sve mora da ima svoju meru i svoje mesto. Beograd može da opravda status jedine metropole u ovom delu sveta. Kao osoba koja radi sa studentima, jedino bih volela da vidim da mladi ljudi više poštuju starije sugrađane –  napominje Šoucova koja trenutno radi na prvoj srpskoj dečjoj operi. 
Kao i većina umetnika, shvatanja je da novo zdanje srpske opere treba da ostane u centru grada.
– Opera treba da bude na Trgu Republike. Ne vidim mnogo razloga za drugačije rešenje. Videla sam odlične projekte. Arhitektura je toliko napredovala da je nemoguće pomisliti kako ne može da se pronađe prihvatljivo rešenje – smatra naša sagovornica. Estetski kriterijumi koje ona neguje govore joj da arhitektonska gradnja u srpskoj prestonici nije značajnije uzdrmana. Beograd doživljava kao jedinstvenu celinu. 
– Svaki grad je poseban, svaka ulica pruža različito viđenje grada. Kada Beograd posmatram sa Kalemegdanske tvrđave, pogled mi sklizne na Savu i Dunav. U trenutku može da podseti na Istanbul, Bosfor i Mramorno more – kaže Vesna Šouc. Aleksandra Marković

Aleksinac za nezaborav
Niš – Aleksinac krajem devetnaestog veka. Kaldrmisanom ulicom konji vuku špediter, na špediteru sto, ljudi sede, piju, idu kroz grad, muzika svira. Aleksinčani slave Sv. Trifuna, zaštitnika vinogradara. Bekrijska slava, kako se zvala, najčešće je slavljena u kafani "Sloga" Žike Stojanovića, a čast da se u pratnji muzike provozaju špediterom imali su domaćin i preuzimalac slave.Ova fotografija koja otkriva običaje i bezbrižan život ondašnjeg Aleksinca, jedna je od oko 320 koliko ih je sakupio Hadži Miodrag Miladinović. Objavljene su u luksuzno opremljenoj knjizi "Aleksinac za nezaborav" u izdanju Centra za kulturu i umetnost ovog grada, koju uz Miladinovića potpisuje i profesor Miodrag Spirić koji je uz svaku fotografiju napisao propratni tekst.
Ovo je jedno od retkih i izuzetno vrednih izdanja koje, kao na uzbudljivom filmu, predstavlja Aleksinac kojeg više nema. Hadži Miodrag Miladinović, umetnički fotograf koji je pokupio najviša domaća i inostrana priznanja i nagrade, došao je na ovu ideju pre desetak godina, a zatim prionuo na posao, obilazio muzeje i arhive, ali i porodice starih Aleksinčana koje su sačuvale vredne fotografije. Neke od njih su prava retkost i nema ih ni u muzejskim zbirkama.
Pronalazio ih je i na najneobičnijim mestima. – Sliku Marijana Ž. Stojiljkovića, propagatora pčelarstva, slučajno sam našao na livadi. Ljudi koji su kupili kuću u kojoj je čuvana fotografija, izbacili su je zajedno sa ostalim nepotrebnim stvarima – priseća se Miladinović.
Kaže se da fotografija govori hiljadu jezika. Pronađena je 1839. godine, a kod nas se pojavila desetak godina kasnije. Jedan od prvih fotografa u Beogradu bio je čuveni Anastas Jovanović. Brzo se proširila i u ostale gradove. Aleksinac je prvi fotografisao misteriozni Rus Ivan Groman, koji je došao da slika srpsko-turske ratove 1876/1877. godine. Prema popisu iz 1874. godine, Aleksinac je imao 4.447 stanovnika. Posle njega slikao je Mileta Ž. Rajković. U pomenutoj knjizi najviše je upravo Rajkovićevih fotografija, a na jednoj je i on sam u lakim okovima, kao osuđenik Prekog suda zbog učešća u Timočkoj buni.
– Mileta je živeo krajem 19. veka i radio je ono što se radilo u to doba. Bili su fotografski ateljei koji su specijalno pravljeni sa staklima na tavanicama. Slikao je ljude, porodice, zanatlije, trgovce. Moja ideja bila je da prikupim sve te retke fotografije, razglednice i crteže s kraja devetnaestog i prve polovine dvadesetog veka. Mada sam bio protiv toga, u knjizi se, na inicijativu profesora Spirića, našlo i nekoliko mojih fotografija, jer nismo našli fotografije starih objekata koji još postoje – priča nam ovaj neumorni tragalac za prošlošću Aleksinca.
Svaka fotografija je priča za sebe. Vidimo srpsko-turske bitke i rovove, ranjenike, poljske kuhinje, krunisanje kneza Milana Obrenovića za kralja u Deligradu 1876. godine i trijumfalnu kapiju od hrastovine i poljskog cveća koja je podignuta za tu priliku. Vidimo kako je izgledala stara čaršija, kako su se ljudi oblačili i kako su bezbrižno i jednostavno živeli. Ređaju se crkve, groblja, sahrane, krštenja, osvećenja, mostovi, kafane, vodenice, popovi, trgovci, apotekari, ciglari, obućari, pekari, stočari, znameniti Aleksinčani minulog veka, spomenici, ćepenici, dućani, berberske radnje...
– Ondašnji Aleksinac se umnogome razlikovao od današnjeg. Bio je na granici Srbije i Turske. Oslobođen je pedeset godina pre Niša i služio je kao karantin. Svi oni koji su dolazili iz tadašnje Turske, tu su zadržavani izvesno vreme, a onda su nastavljali put. Iz Aleksinca je poslat prvi telegraf za Beograd. Postojala je šumarska škola i šumarski muzej i trebalo je da postane centar šumarstva Srbije, ali je školu zabranio vlasnik kafane u kojoj je bila i ona je preseljena u Paraćin – otkriva nam Hadži Miladinović.Na pitanje šta je njegovu pažnju posebno privuklo, odgovara: – Ja najviše volim fotografije i razglednice na kojima su predstavljene ulice Aleksinca. Danas se to mnogo razlikuje. Te kuće i ulice su porušene i izgrađene su nove i lepše, ali su mi one stare mnogo draže. Delovale su kao da su sa filma.

Vranjski opojni miris dunja
Vranje – Negujući tradiciju svojih predaka u gajenju dunja i pravljenju raznih specijaliteta, od ovih zlatnožutih i mirisnih plodova, u vranjskom kraju mnoge porodice solidno zarađuju. To je doprinelo da svake godine, na ovom području, sve više zaprloženog zemljišta biva zasađeno dunjom. Mnogi, međutim, zbog rentabilnosti i ekonomičnosti krče višnje, šljive i drugo voće tako da je, za sada, na ovom području više od 30.000 stabala dunje.– Dok sam se kao srednjoškolac u Vranju zabavljao sa mojom suprugom Snežanom oduševljavale su nas sarajevske grupe "Kod" sa pesmom: "Naša ljubav trajala je kratko, jer nisi znala da kuvaš slatko – od dunje" i "Iver" Vlatka Markovića sa "Dunjo moja". Kada smo se venčali Snežana je odmah prve jeseni napravila više od 30 tegli slatka od dunja, a četiri sam, po vozaču vranjskog "Poljoprodukta" poslao za Sarajevo ovim grupama, u znak zahvalnosti, za ovako divne melodije – kaže Dragan Mitić iz naselja Raška i dodaje da od 50 stabala dunja, koliko je nasledio od dede i oca, sada ima više od 600 i od toga izdržava porodicu, jer su supruga i on ostali bez posla.
– Oduševljava nas ovaj zdravi, žuti i mirisni plod od koga, uz obaveznu rakiju, spremamo džem, slatko, sulc i "klastindžu" koje je, beogradska firma "S Kompani" sve izvezla u inostranstvo. Posebno pripremljena "klastindža" obavezno "razdrma" oba partnera za potomstvo, a kod uspavanih i nezainteresovanih "budi mladost" – veli Dragan i dodaje da mu se najstarija kći zove Dunja.
Jedan od većih i značajnijih proizvođača dunja je i Slobodan Rajković iz Panevlja kod Vranja. Ovaj ugledan domaćin planira da dvostruko uveća površine pod dunjom.
– Već tri godine, kao kooperant, "Simpu" isporučujem po tri tone vrlo kvalitetne dunje. Ove godine dunje su dobro ponele i očekujem rekordan rod – kaže Rajković i dodaje da se u ataru sela Panevlja iz godine u godinu uvećavaju površine pod dunjom i da je sve više meštana zainteresovano za saradnju sa "Simpom" koji im pruža materijalnu i stručnu pomoć.
Trenutno najbolji među dunjarima u vranjskom kraju je bez sumnje Saša Milošević iz Ljiljanca. Ovaj mladi čovek ima zasade mladih dunja za primer. To potvrđuje i Dobrivoje Aleksov, stručnjak "Simpove" službe za kooperaciju.
– Na blagoj sunčanoj padini Sašin voćnjak više podseća na besprekorno uređen park nego na zasad dunja – kaže Aleksov i dodaje da se uz rad i primenu nauke došlo do izvanrednih rezultata.
Sašin voćnjak, star svega tri godine, bolje izgleda nego mnogi koji imaju najmanje pet godina. To potvrđuje podatak da je već druge godine domaćin ubrao više od 200 kilograma dunja, što je prava retkost ako se zna da prvi plodovi tek počinju od treće godine.
– Poljoprivreda mi nije osnovno zanimanje, ali dunje volim i zato ih i tako negujem. Naravno, zahvaljujući stručnjacima iz "Simpove" kooperacije, jer su oni izvršili izbor sadnica, zemljišta, način sadnje, orezivanje i formiranje krune, primenu agrotehničkih mera, došao sam do dobrog roda i voćnjaka – kaže Saša i dodaje da mnogi njegovi drugovi nakon obilaska voćnjaka izražavaju želju da se i oni uključe u proizvodnju dunja.
Dimitrije Ristić je zahvaljujući dunjama obukao celu porodicu, a unuku kupio automobil. Slično je učinio i njegov brat od strica koji u šali za ovaj svoj postupak kaže: "Od dunjče za gunjče i "jugče".
Slavica i Milan Jovanović već nekoliko godina, zahvaljujući dunjama, izdržavaju porodicu. Inače, svoje proizvode od dunja, pripremljene na tradicionalan način, plasiraju na beogradsko, niško, novosadsko, a preko posrednika i na inostrano tržište. Najveći problem su im, kažu, ambalaža i dobra etiketa.
– Za sada ambalažu (tegle i boce) dobijamo od naručioca, a kakve im on lepi "nalepnice" (etikete) pojma nemamo. Ali nama je važno da obezbeđujemo novac za život – kaže Slavica, čija se ćerka zove Dunja i dodaje da je u vranjskom kraju više od pedeset devojčica dobilo ime Dunja.
Inače i Slavica priprema "klastindžu", samo, kako kaže: "Zavisi za šta treba, a nikada ne promašujem, uvek dobiju i dođu do onoj za što gu traže". "Naravno, najviše se pravi slatko, klasičan džem i rezanac sa orasima", veli Slavica.
-----------------------------------------------------------"Klastindža" kao "vijagra"
Za "klastindžu" treba dunje dobro oprati, ne ljuštiti, zatim izrendati na najkrupnije. Kuvati sa malo vode najmanje pola sata, bez šećera i bilo kakvih dodataka. Kad se ohlade izrendane dunje u njih se dodaju iseckani orasi, badem, lešnik, cimet, malo "dunjevače" sa košticama i med. Sve se to lepo umesi i ostavi da stoji, a onda oblikuje u kuglice. – Na "klastindžu" buđenjem podjednako reaguju oba pola – kaže Slavica Jovanović.A. Davinić

Kuća u starom srpskom stilu
Ljubovija - Do sela Podnemića kod Ljubovije, iz kojeg se pruža lep pogled na Drinu i plodne njive, nije teško doći. Ovo selo je od Ljubovije udaljeno sedam kilometara, automobilom se stiže za petnaestak minuta. U Podnemiću se nalazi novosagrađena kuća Karađorđa Ristanovića koju je komisija sastavljena od profesora Arhitektonskog fakulteta i SANU, u okviru izložbe kuća arhitekte Božidara Petrovića pod nazivom "Kuća je naša velika suština", proglasila za najlepšu. Na izložbi je bilo predstavljeno 12 kuća u srpskom stilu. 
- Srećan sam što je baš moja kuća proglašena za najlepšu. Dugo sam razmišljao da obnovim zapušteno ognjište u Podnemiću. Međutim, kada sam se rešio da to i uradim odlučio sam se da to bude u našem starom srpskom stilu. Proputovao sam celu Srbiju. U Šumadiji sam video mnoge lepe seoske stare kuće, nabavio sam i neke knjige sa crtežima i fotografijama kuća. Uz dosta napora došao sam do profesora Božidara Petrovića i zamolio ga da mi uradi projekat kuće. On je to prihvatio. Kuću sam podigao, a kada se nešto radi iskreno i sa voljom onda to mora da bude i lepo - kaže Ristanović i nastavlja priču: 
- U životu Srba trem je uvek imao poseban značaj. Kažu da je najveći deo slobodnog vremena, naročito u proleće i leto, srpski seljak provodio odmarajući se baš na tremu ispijajući kafu i čašicu rakije šljivovice. Na njemu su naši stari voleli da spavaju u letnjim noćima. To su činili sve do Male Gospojine. Ja ovde okupljam i primam prijatelje, slavim. I ja kad ovde dođem iz Iriga na tremu provodim najviše slobodnog vremena. Gledam plahovitu Drinu sa jedne i crkvu koja je sada manastir Svete trojice sa druge strane, koju sam sagradio u Podnemiću u spomen na roditelje. 
Karađorđe je preduzetnik. Ima pekaru u Irigu. Planira da okolinu crkve i najlepše kuće u Srbiji još oplemeni. Ima projekat uređenja dvorišta sa amfiteatrom i pozornicom sa predivnim pogledom na okolinu, manastirskim konacima, restoranom.

Debitant Hamilton na čelu
Brazilac Felipe Masa iz Ferarija trijumfovao je na Velikoj nagradi Španije u Formuli 1, ali je drugoplasirani na jučerašnjoj trci imao više razloga za slavlje. Mladi debitant Luis Hamilton preuzeo je vođstvo u generalnom plasmanu iako nema nijedan trijumf u ovoj godini, premda istini za volju jedini je sva četiri puta bio na pobedničkom podijumu. Vozači koji su do ove trke delili prvo mesto sa Britancem najveći su gubitnici u Španiji. Alonso je napravio veliku grešku na samom startu i na kraju bio treći, a Raikonen je posle samo deset krugova bio primoran da odustane.
Osvajanjem drugog mesta treći put uzastopno, 22-godišnji Hamilton je postao najmlađi lider u generalnom plasmanu u istoriji ovog sporta. Do sada je ovaj rekord držao osnivač Hamiltonovog tima Brus Meklaren.
– Sve mi se čini kao da još u vek sanjam, kaže Hamilton. – Radio sam veoma naporno da bi dovde došao. Da se posle samo četiri trke u karijeri, u konkurenciji najboljih vozača na svetu, nalazite na prvom mestu je zbilja neverovatno.
Masa je vodio od samog početka i prepuštao je vođstvo samo u kratkom periodu kada je odlazio u boks.
– Najteži deo trke bio je sam start, kaže Brazilac. – Posle toga trka je bila u mojoj šaci.
Na početku trke najviše je profitirao upravo Hamilton. Sa četvrtog je skočio na drugo mesto. Alonso je odmah pokušao da pretekne Masu, ali ga je on u krivini zatvorio i primorao ga da izleti sa staze. 
Kada se vratio našao se na četvrtoj poziciji. Španac je na konferenciji za novinare posle trke kritikovao Masin manevar, nazvavši ga opasnim, jer su obojica mogli pre vremena da završe trku.
– Uvek sam bio prvi koji kada načini grešku to odmah prizna, branio se Masa. Ali ovoga puta ne možete reći da sam pogrešio. Ovo je Formula 1 i takve stvari se dešavaju. Nisam želeo da izgubim kao u Maleziji.
Jedina promena u poretku prva tri dogodila se još samo u desetom krugu kada je zbog kvara na motoru Raikonen odustao i omogućio Alonsu da se ipak nađe na podijumu.
REZULTATI: 1. Masa (Brazil, Ferari) 1:31:3 6,230, 2. Hamilton (V. Britanija, Meklaren) +6,79, 3. Alonso (Španija, Meklaren) +17,456, 4. Kubica (Poljska, BMV Zauber) +31,615, 5. Kultard (V. Britanija, Red Bul) +58,331, 6.Rozberg (Nemačka, Vilijams) +59,538, 7. Kovalainen (Finska, Reno) +1:02,128, 8. Takuma Sato (Japan, Super Aguri) jedan krug, itd.
PLASMAN VOZAČA: 1. Hamilton 30, 2. Alonso 28,  3. Masa 27, 4. Raikonen (Finska, Ferari) 22, 5. Nik Hajdfeld (Nemačka, BMV Zauber) 15, 6. Kubica 8, 6. Đankarlo Fizikela (Italija, Reno) 8, 8. Rozberg 5, 9. Kultard 4, 9. Truli (Italija, Tojota) 4, 11. Kovalainen 3, 12. Sato 1.
PLASMAN TIMOVA: 1. Meklaren, 2. Ferari 49, 3. BMV Zauber 23, 4. Reno 11, 5. Vilijams 5, 5. Tojota 5, 7. Red Bul 4, 8. Super Aguri 1.REZULTATI: 1. Masa (Brazil, Ferari) 1:31:3 6,230, 2. Hamilton (V. Britanija, Meklaren) +6,79, 3. Alonso (Španija, Meklaren) +17,456, 4. Kubica (Poljska, BMV Zauber) +31,615, 5. Kultard (V. Britanija, Red Bul) +58,331, 6.Rozberg (Nemačka, Vilijams) +59,538, 7. Kovalainen (Finska, Reno) +1:02,128, 8. Takuma Sato (Japan, Super Aguri) jedan krug, itd.

Ivanovićevoj trofej u Berlinu
Ana Ivanović je pobednik velikog turnira za teniserke u Berlinu. U finalu je savladala Ruskinju Svetlanu Kuznjecovu sa 3:6, 6:4, 7:6 (7:4). Korist je dvostruka. Na svetskoj rang-listi, koja će da bude objavljena u ponedeljak, uzleteće sa 16. mesta na osmo, najbolje u karijeri. Njena protivnica bi trebalo da na četvrto mesto potisne do juče trećeplasiranu Ameli Morezmo iz Francuske. Našoj igračici je to prvi trofej u sezoni, a treći u profesionalnoj konkurenciji. 
Pre dve godine je trijumfovala na jednom manjem turniru, u Kanberi. Lane je bila najbolja u Montrealu, a ove godine i finalista u Tokiju. 
Takmičenja u Berlinu, Montrealu i Tokiju su iz prve kategorije Ženskog teniskog udruženja (VTA), odmah iza četiri turnira za "gren-slem". To su i jedina četiri finala u kojima je učestvovala. 
Od njene pojave na svetskoj sceni i s obzirom na korake od sedam milja prodor u sami vrh je predviđan mnogo ranije nego što je to učinila tek danas, blagodareći odličnim igrama u Berlinu. 
Zašto je dugo stajala pred vratima deset najboljih teniserki? Odgovor se krio i u jučerašnjoj utakmici.
Prvi gemovi nisu nagoveštavali povoljan rasplet po našu teniserku. 
Ruskinja je nametnula igru i povela s 3:0. Ispostavilo se da je to dovoljno da se povede u setovima. 
U igri Ivanovićeve naziralo se šta bi moglo da je odvuče u poraz, ali i na koji način treba da stvara pobednički put. Igra s dva lica – danak je koji je plaćala.  
Njena odlika su takozvani kratki poeni. Ivanovićeva kao da nema strpljenja da strateški gradi igru, a to je jedna od karakteristika Kuznjecove. 
Sposobnost da se igra ritmuje valjda dolazi sa zrelošću (Ivanovićeva ima devetnaest i po godina). Brzopletost je vodi ponekad i u seriju grešaka. 
S druge strane, žustrinom kojom igra na, kako se to kaže, prvu loptu, šalje preko mreže neuhvatljive udarce. Kada su to dvoje u ravnoteži rastu joj i šanse za pobedu.  
Popravljen servis, koji i na sporom zemljanom terenu ima delotvornost, i zastrašujući forhend, jedan od najboljih na svetu, počeli su da daju plodove. 
Pozicija Kuznjecove na terenu počela je da slabi. Uočljiv je bio i pad koncentracije kod nje i gubitak svežine, možda i zbog meča koji je ujutro morala da dovrši protiv Belgijanke Žistin Enan (kod prekida vodila s 3:2 u trećam setu koji joj je pripao sa 6:4).
Ivanovićevoj, koja je delovala sve ubedljivije, naruku su počeli da idu sve češći nekontrolisani udarci protivnice, duboko u aut.
Uoči odlučujućeg seta javila se bojazan od povrede kod naše teniserke. 
Intervenisao je i lekar. Ivanovićeva je, međutim, stegla zube i pod očiglednim bolom u stopalu, koji joj je usporio kretanje, ustremila se put pobede. 
Nadomak nje je stigla na servis Kuznjecove kada je povela s 5:3. 
U sledećem gemu čini sebi medveđu uslugu. Dva puta je načinila dvostruku servis-grešku i tako obavila pola posla za protivnicu da smanji na 5:4, zatim i da izjednači. 
Takav razvoj događaja Ivanovićevu nije pokolebao iako se na svoj servis ponovo našla u nezgodnoj situaciji. Spasila je dve brejk-lopte i vođstvom od 6:5 obezbedila da se najmanje igra taj-brek. 
Tako je i bilo. Povela je s 4:1 pa i s 5:2. Poslednji trzaji Ruskinje su je primakli na 5:4 i to na dva servisa naše teniserke. Ivanovićeva joj se zatim revanširala punom merom.
--------------------------------------------------------------------------
Trofej Zimonjiću i Santorou
Naš teniser Nenad Zimonjić i Francuz Fabris Santoro su pobednici u igri parova na turniru iz masters serije u Rimu. U finalu su sa 6:4, 6:7 (4:7), 10:7 savladali najbolji svetski dubl blizance Boba i Majka Brajana iz SAD prekinuvši njihovu seriju od 17 pobeda i pohod na treću uzastopnu titulu s mastersa (najuspešniji u Monte Karlu i Majamiju).
Zimonjiću je to 16 trofej u igri parova, treći s mastersovih turnira, a i treći ove sezone. Sa Santoroom je pobedio i u Dubaiju, a s Rusom Mihailom Južnim u Dohi, na prvom iskušenju u sezoni.
Trijumf u Rimu vraća Zimonjića i Santoroa u trku za visoko mesto na godišnjoj rang-listi koje će da im obezbedi da i ove godine budu učesnici završnog turnira za osam najboljih parova u Šangaju, u novembru.

S lošim fudbalom nema ni publike, ni para
Fudbalsko prvenstvo Srbije se privodi kraju, a s njim i još jedan pokušaj da naš najomiljeniji sport stane na zdrave noge. Učinak po tom pitanju ne daje razloge za radost, jer su poznate finansijske nevolje naših vodećih klubova, a da se ne govori o onim manjim. Nedavno je moskovski CSKA obelodanio svoj budžet. Ispostavilo se da je takoreći sposoban da sam sebe izdržava: planirao je da mu rashodi budu 51,4 miliona dolara, dok je predviđen prihod od 49,9 miliona. 
U zaradu nisu uračunati prilozi akcionara i "struktura" povezanih s njim, jer iznose samo oko tri odsto. 
Za tako nešto je možda sposoban još neki klub, ali, kao i kod nas, to nije rešenje za sve. Na Zapadu klubovi lavovski deo para zgrću od televizije. 
U Italiji Milan od prodaje takozvanih TV-prava dobija sto pedeset miliona evra što je 60 odsto njegovih prihoda, Inter 58, Lacio 53.
Real se na takmičarskom polju nije proslavio kupovinom fudbalskih "vanzemaljaca", ali je finansijski odlično prošao. Zarada od trgovine (prodaja raznih klupskih obeležja) povećala se tri puta i postala osnovni prihod.
U Velikoj Britaniji je poseta na utakmicama takva da ostatak sveta može da zavidi njenim klubovima. 
Mančester junajted kad je domaćin u proseku gleda 67.900 ljubitelja fudbala, koji mu tako ostave sto miliona evra godišnje, što je 42 odsto njegovih prihoda. 
Njukasl, koji nema takve rezultate kao Mančester junajted, od publike dobija 41 odsto, a glazgovski Seltik čak 50.
Međutim, kod nas je zarada od ulaznica zanemarljiva. Uostalom, Partizan cele ove sezone časti svoje gledaoce besplatnim ulazom na stadion u Humskoj. 
Ni Zvezda ne može da reši svoje probleme zaradom od ulaznica. Rasprodaje igrače, čak i u toku sezone, ne bi li se izvukla iz dugova, ali... 
Međutim, ni pun stadion samo po sebi nije dovoljan, jer zavisi i koliko koštaju karte. 
Krila sovjeta u Samari, kad im krene, mogu da računaju i na 30.000 na svojim utakmicama, ali su karte jevtine, pa ćar pojede vajdu. 
Naš slučaj je bliži moskovskoj Lokomotivi. Ima lep, savremen stadion, ali na njemu dvadesetak hiljada ljudi bude samo dva-tri puta godišnje. 
Ruski klubovi žive zahvaljujući, kako ga je nazvala "Gazeta.Ru", privatno-državnom partnerstvu. Petrogradski Zenit ima dobru posetu, ali za svoj budžet od sedamdeset miliona dolara može da zahvali samo ambicioznom vlasniku i ulagaču "Gazpromu". 
Zbog toga ulaznice pokrivaju jedva deset odsto prihoda. I na Zapadu država i njeni organi pomažu, ali mnogo sistematičnije.
Istinski raj je Liga šampiona, međutim u njoj nema mesta za sve. Teško je da se tamo uđe pored velikana sa Zapada, koji su takav sistem takmičenja i nametnuli Uefi.
Rešenje, ipak, postoji, ali, ono mora da se zasniva na tome da ima šta da se vidi na utakmici (naravno, na igralištu, a ne na tribinama). 
S punim gledalištem, kulturnim kao na engleskim stadionima, može da se izađe pred Miloša (to jest moguće sponzore i da im se ponudi saradnja). 
I sam sistem takmičenja ima veliki značaj za napredovanje našeg fudbala. 
Dosadašnji eksperimenti, uključujući i trenutni, nisu dali željeni rezultat. Tu treba da se ima u vidu i reprezentacija, a ne da se okuplja samo uoči utakmica. 
Dalje, naši klubovi su ostali bez zvezda. Treneri su posebna priča, jer su, svojom ili tuđom krivicom, na takvom nivou da je za selektora doveden stranac. 
Ko zna, možda ćemo dočekati i to da nam predsednici saveza ili klubova budu iz inostranstva.
Naš fudbal je sada suštinski u onoj situaciji u kojoj je bio na početku, pre bezmalo sto godina. Zabluda je da se on igra zbog publike. Kada se pojavio nije imao publiku, ali ju je privukao svojom zanimljivošću. 
Prva igrališta nisu imala tribine. One su građene postepeno, onako kako je raslo interesovanje za fudbal. 
Sada su gledališta prazna i dok ne budu puna, dok odlazak na utakmice ne bude prijatan popodnevni ili večernji izlazak kao u Engleskoj, neće biti osnovnog uslova za ozdravljenje našeg fudbala. 
I takmičarski i finansijski.

Sjaj i beda srpskog suđenja
Jedan od najboljih košarkaških sudija u Evropi Ilija Belošević (35), predsednik nedavno osnovanog Udruženja srpskih košarkaških sudija, u svom poslu se sreće i sa glamurom i sa raznim prostaklucima. Protekle nedelje, u Atini, treći put je sudio u finalu Evrolige, a ovog vikenda se vraća na zadatak u srpskoj Superligi u kojoj bi, kako sam kaže, po nekad rado "izostao sa posla"...
Dobro poznatu tezu – da su nam sudije u evropskom kremu a da u svojoj zemlji imaju najgori tretman – u više navrata su isticali i predsednik Svetske trenerske asocijacije Dušan Ivković (Dinamo, Moskva) i počasni generalni sekretar Fibe Borislav Stanković, ali su delioci pravde u svojoj zemlji i dalje osuđeni da trpe poniženja.
Svedoci smo da se nedolično ponašanje nekih trenera, pa i igrača, prenosi na publiku koja oberučke prihvata model "sudija – dežurni krivac".
Uporedite Vaš radni zadatak u Evroligi i na domaćoj sceni?
– Nemoguće je povlačiti paralelu između sistema u kojem svako misli da sve zna najbolje sa vrhunski organizovanim takmičenjem. Ne sporim da sudije mogu da pogreše, ali one nisu krive za loše rezultate klubova. Ovde svako sebi daje za pravo da iznosi razne optužbe i da za to ne odgovara.
Otkad je to uzelo maha?
– Od pre desetak godina, od pojačanog rivaliteta između Budućnosti Partizana, Zvezde i FMP-a. Sve je manje onih koji su spremni da pogledaju prvo u svoje dvorište kad analiziraju svoje padove...
Da li će sa Udruženjem sudija biti napravljen pomak?
– Sada imamo svoje mesto u Skupštini KSS pa samim tim i svoj glas. Znam da to samo po sebi neće promeniti situaciju, ali je to važan korak za nas. Boriću se da Udruženje ne bude mrtvo slovo na papiru i da nivo suđenja podignemo na što viši nivo.
Sve češće se može čuti da su sudije u Srbiji izgubile dostojanstvo?
– Sudija sam brine o svom dostojanstvu. Sam je kriv ako dopusti da se treneri ili igrači poigravaju sa njim.
Koja je najneprijatnija situacija u kojoj ste se našli?
– Volim ovaj posao kojim se bavim već 18 godina, a opet često mi se ne ide na domaće utakmice jer znam šta me tamo čeka. Kad vidim da evropski finale od 100 miliona dolara protekne bez pritiska i ovo ovde gde svi jure sudije, pitam se dokle ovako... Nije za javnost to što se proteklih godina događalo po hotelima i tunelima. Samo pukom srećom izbegnuti su incidenti sa fatalnim posledicama.
Zašto domaće sudije dopuštaju da ih vređaju?
– Na jednoj domaćoj utakmici doživim toliko veliki pritisak koliko za celu sezonu na evro sceni. Ako ja za jednu stvar, shodno pravilima, isključim nekog trenera, onda to isto mora da uradi i svaki drugi sudija. U španskoj ACB ligi, koja je najbolje organizovana u Evropi, kažnjavaju se sudije koje propuste da kazne aktere meča za nedolično ponašanje. 
Kako pobošljati tretman sudija?
– Pre dve godine Evroliga je pozvala sve svoje sudije i trenere da bi raspravljali o kriterijumima, spornim situacijama i načinima na koji se one prevazilaze. Kod nas je uoči prošlogodišnjeg plej-ofa napravljen iskorak, jer smo imali sastanak sa trenerima Partizana i Zvezde. Ponosan sam što su sudije bile iznad nivoa prošlogodišnje lige.
Koji meč ćete zauvek pamtiti?
– Prošlonedeljni finale Evrolige Panatinaikos – CSKA je najbolji finale u poslednjih desetak godina. Svaki finale se pamti, kao i svaki meč između Partizana i Zvezde. Večiti derbiji su bili moj prvi san, a do sada sam ih sudio 18.
Kojim trenerima je najlakše suditi?
– Postoje učtivi i vulgarni treneri. Stručnjaci kojima je zadovoljstvo suditi jesu Ivković, Obradović, Maljković, Mesina, Geršon...
Kakav je uticaj na Vas izvršio Vaš otac Obrad koji je bio jedan od najboljih košarkaških sudija u Evropi?
– Ostao sam bez oca kad sam imao 13 godina. Dok sam bio klinac gurao me je da igram košarku, jer mu je bila želja da je zavolim. Pošto nisam mogao da uspem kao igrač ostalo mi je da budem trener ili sudija. Prevagnula je genetika...
Čuli smo da ste i Vi skandirali "ua sudija"?
– U poslednjoj sudijskoj sezoni mog oca, kad sam imao četiri-pet godina, njegovi prijatelji su me nagovorili da mu vičem – ua sudija! Njegovi uspesi su bili veliki podstrek i obaveza za mene, jer on je sudio dva finala Kupa šampiona i dobitnik je Fibine zlatne pištaljke, što je najveće priznanje za sudije.
--------------------------------------------------------------------------
Klupski novinari
"I novinari potpiruju lošu atmosferu, jer su klupski obojeni. U svakom listu postoji jedan novinar koji prati Partizan i drugi koji prati Zvezdu. Normalno je da je teško biti realan kada se s nekim provodi mnogo vremena. Takođe, malo novinara poznaje igru. Očekujem da će i novinari u periodu koji je pred nama doprineti afirmaciji košarke i fer pleja".
--------------------------------------------------------------------------
Sva Beloševićeva finala
Finala





1999

Kup "L. Ronketi" (ž)

Izrael


2000

Fajnal for (ž)

Italija


2003

Evropsko prvenstvo (m)

Švedska


2004

Evroliga (m)

Izrael


2006

Evroliga (m)

Češka


2007

Evroliga (m)

Grčka
 
Finalni turnir Evrolige





2003

Barselona


2004

Tel Aviv


2006

Prag


2007

Atina
 
Evropska i svetska prvenstva





1999

EP

Poljska (ž)


2001

EP

Turska (m)


2002

SP

SAD (m)


2003

EP

Švedska


2006

SP

Japan
 
Napomena: takmičenja košarkašica su označena sa (ž). NA SP u Japanu Belošević je sudio polufinale Grčka – SAD.

Autentično, izuzetno
Polazeći od medijske vesti, realnog događaja kidnapovanja jedne devojčice, Maja Pelević je, po narudžbini SNP-a, napisala tekst "Ja ili neko drugi". Reč je o fragmentarnom i poetičnom komadu koji žestoko izmiče tradicionalnim aristotelovskim principima komponovanja drame, donekle asocirajući na dela evropskih pisaca koji su eksperimentisali sa formom (Krimp, Kejn, Šimelfenig, Poleš).Predstava u režiji Kokana Mladenovića karakteristična je po brilijantnoj sintezi psihološkog realizma (likovi Nje i Njega), i uslovnosti (likovi Majke, Oca, Organa vlasti, članova Horova). 
Rezultat ovog spoja je naglašena emotivnost predstave, ali i transcendiranje značenja radnje na metaforički, arhetipski nivo. Marija Medenica markantno gradi lik kidnapovane devojčice, fražilne, usamljene i željne ljubavi. Boris Isaković igra otmičara, jasno oblikujući lik određen bitnom koegzistencijom lica i naličja: na površini je fin i vrlo brižan, što je maska koja skriva njegovu frustriranost, pervertiranost i agresivnost koje se ispoljavaju kada on izgubi kontrolu. Jasna Đuričić zaista impresivno igra devojčicinu majku, ekstremno teatralno, mehanički, stegnuto, ističući na taj način njenu zastrašujuću bezličnost i konformizam. U pojedinim scenama se njena igra pretapa u realizam putem kojeg glumica opipljivo izražava i jezivi bol zbog gubitka kćerke. Miroslav Fabri igra Oca, takođe stilizovano, koncentrišući se na deklarativno predstavljanje njegove rezigniranosti i odsutnosti. Ovom izvanrednom, totalno brehtovskom igrom, glumci od likova roditelja stvaraju univerzalne tipove, uzbudljive metaforičke figure koje rečito kritikuju činjenicu plastičnosti i iščašenosti odnosa između roditelja i dece. 
U predstavu su uključena i tri hora, Medija, Komšija i Savesnih građana, koji radnju komentarišu nizom floskula. Članovi horova nastupaju unisono, izrazito izveštačeno, što je veoma efektan način da se predstavi užasna zlonamernost vox populi, kao i tipična stereotipnost u razmišljanju. Izgled scene je referentan rediteljskom konceptu, u domenu je stilizovanog, pseudo-konfekcijskog pop-arta (Marija Kalabić). Muzika se, takođe, funkcionalno koristi: u pojedinim scenama naglašava tenziju, a u drugim, kada je patetično idilična pošto ima suprotan smisao od radnje koja se predstavlja, putem kontrasta ističe tragičnost događaja (kompozitor Irena Popović). U predstavu je integrisan i video-bim, kao i songovi, što sve zajedno indukuje vrlo intenzivno emotivno dejstvo.
Nesporno pripadajući polju postdramskog pozorišta, dakle pozorišta koje deluje s one strane drame, u vremenu posle važenja paradigme drame (Leman), "Ja ili neko drugi" je izuzetna predstava, inspirativna na nivou forme, kao i na planu sadržaja. Tretirajući pitanja identiteta, slobode, funkcije masovnih medija itd, predstava "Ja ili neko drugi" autentično replicira na život u savremenom društvu, simulaciji neke iščezle stvarnosti, bodrijarovskoj pustinji znakova u kojoj se muvaju još samo utvare i senke.

Pejzaži Beograda
Slikarski atelje Uroša Predića u Svetogorskoj ulici gledao je na centar Beograda i bilo je neizbežno da ispod kičice poznatog slikara nastane likovni spomenik grada. Bilo je to 1916. godine. I pre, i posle njegove "Panorame Beograda" slikari su u gradskim sokacima, kafanama i dvorištima nalazili inspiraciju i ostavljali dokumente u boji. Želeći da slike nadahnute glavnim gradom prikaže na jednom mestu, Jasna Marković, viši kustos Muzeja grada Beograda priredila je izložbu "Pejzaži Beograda u XX veku" u Konaku kneginje Ljubice. 
Život na ulici i iza zabačenih starih kapija odvijao se u mašti i na platnu umetnika tokom celog prošlog veka. Jasna Marković je izabrala crteže, ulja i grafike iz svake decenije, predstavnike različitih pravaca, stilova i škola. U sali pod svodovima u Konaku kneginje Ljubice nalazi se oko 60 dela Nadežde Petrović, Živorada Nastasijevića, Bore Baruha, Miloša Gvozdenovića, Jovana Bijelića, Petra Lubarde, Ljubice Cuce Sokić, Uroša Predića, Olje Ivanjicki i mnogih drugih. Predstavljeni radovi samo su deo kolekcije Muzeja grada Beograda, u celini predstavljeni u katalogu koji prati izložbu. U njemu se nalaze 402 slike. Neki autori stalno su slikali Beograd, drugima je, kao Olji Ivanjicki, on bio izazov kada je trebalo odgovoriti na zadatu temu.
– Odlučivala sam se za ona dela koja najbolje prenose senzibilitet i rad umetnika. Reč je o slikarima koji su živeli i stvarali u Beogradu. Opus je ogroman. Od "Jevrejske male" Nadežde Petrović iz 1906. godine preko slika nastalih po završetku Drugog svetskog rata, kada počinje da gospodari jak kolorit. Moderni autori slikali su grad iz ptičje perspektive ili su ga simbolički predstavljali – istakla je Jasna Marković, autorka izložbe. 
Beograd viđen kroz ključaonice zanatskih radnji, duh dvadesetog veka uhvaćen potezima četkice, ulice koje postoje još samo na platnu smešteni su u zasvođen i mračni, netipični izložbeni prostor. Biće tu do kraja jula. Sam početak izložbe obeležio je govor akademika Ljubomira Simovića koji se osvrnuo na to da Muzej grada Beograda još nema svoj jedinstven izložbeni prostor. 
– Ne znamo kakvim blagom raspolažemo. Kustosi se snalaze kako umeju, izlažu eksponate u raznim galerijama i čekaju novu zgradu. Njihova zbirka slika o Beogradu ima izuzetnu umetničku i dokumentarnu vrednost. Pred nama su precizno nacrtani kućerci prekriveni ćiramidom, Beograd kao zora koja sleće na grad u obliku ružičastog krilatog konja, delovi grada koji više ne postoje i kojih nema ko ni da se seti kao što su kafana i pivnica "Zeleni venac" – primetio je akademik Simović.
Simović je podsetio da su slikari različito doživljavali iste motive. Tako Terazije različito izgledaju u očima i na platnima Natalije Cvetković koja ih je ovekovečila 1918. godine i Lazara Vozarevića koji ih je oslikao 1950. godine. Kao što je Venecija nadahnjivala brojne umetnike, tako je i Beograd bio inspiracija piscima i slikarima na svoj osoben način, primetio je Ljubomir Simović i dodao: "Ja veoma volim da putujem. Ali, odavno sam shvatio da je najlepši deo svakog putovanja povratak u Beograd. Svedoci su mi ove slike." J. Stevanović

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Urbano i ruralno
Snimanje novog domaćeg filma "Život i smrt porno bande", igranog debija mladog beogradskog reditelja Mladena Đorđevića, uveliko se već odvija na raznim, neobičnim lokacijama u Srbiji. Film se realizuje u produkciji filmske kuće "Baš čelik" Srdana Golubovića, a podržan je i sredstvima Sekretarijata za kulturu grada Beograda. Film "Život i smrt porno bande" slika portret savremene Srbije iz vizure glavnog junaka, destruktivnog neostvarenog reditelja Marka. Ovo ostvarenje govori o dva perioda savremene Srbije.
Prvi je period miloševićevske Srbije, a drugi period postmiloševićevske, petooktobarske Srbije. Pošto su proterani iz Beograda, reditelj i njegova trupa – porno banda – kreću na put po Srbiji, tokom koga su svedoci konstantnih pesimističnih slika srpskog života. Na tom putu opisano je propadanje grupe ljudi koja izmiče aktuelnoj podeli na dve Srbije: urbanu i ruralnu. Trupa je slika treće Srbije, grupe koju čine ljudi sa margine koje srećemo svakodnevno u našem društvu. 
Posle snimanja po Srbiji, ekipa filma se zaustavila u Beogradu gde su snimali scenu prve predstave porno bande. Idealno mesto za takvu scenu jeste enterijer bioskopa "Partizan" u kojem se godinama prikazuju pornografski filmovi. 
Ispred bioskopa "Partizan" vlada gužva – kamioni rasvete, opreme i scenske tehnike. Glumci se presvlače, a mnogi članovi ekipe traže osveženje. U sali bioskopa "Partizan" filmska ekipa obavlja poslednje pripreme pred snimanje. Vođa snimanja smiruje članove ekipe i proverava da li je sve spremno. "Snimaćemo, molim da bude tiho! Je li sve spremno? Dim mašina – kreni." Čuju se ustaljena pitanja i naredbe pred početak snimanja kadra: "Ton? Ide. Kamera? Ide. Akcija!"
Čuje se pesma "Dodirni mi kolena" grupe "Zana". Na scenu izlazi mlada glumica Ana Jovanović koja tumači lik Une. Odevena u kožni kostim prijateljice noći ona šeta po sceni, peva pesmu koja se čuje sa razglasa i u ruci drži bič. Scenografija eksplicitno ukazuje o kakvoj predstavi je reč, aludirajući na tematiku trupe i filma.
"Stop", uzvikuje reditelj Đorđević koji prilazi sceni i hvali kadar. "Odlično je bilo." Snimatelj se vraća na početnu poziciju, šminkerka prilazi glumici i popravlja joj šminku i svi čekaju komandu reditelja koji kaže: "Odlično je bilo. Kratka pauza."
Upravo ta pauza bila je namenjena predahu, ali i vremenu koje će reditelj Đorđević izdvojiti za naš list.
– "Život i smrt porno bande" u velikoj meri oslanja se na moj prethodni dokumentarno-igrani film "Made in Serbia" u kojem sam se takođe bavio savremenom slikom Srbije, ali kroz neobičnu priču o porno "industriji". Rad sa našim porno glumcima na tom filmu, kao i dokumentarni pristup od velike su mi pomoći u ovom filmu – objašnjava Mladen Đorđević koji je sa studentskim filmovima na beogradskom Fakultetu dramskih umetnosti pobrao odlične kritike i učešće na nekoliko festivala studentskih filmova.
Dok se namešta scenografija i dok ekipa filma vrši poslednje pripreme osvetljenja i kamere za naredni kadar, reditelj Đorđević u razgovoru za naš list ističe:
– Stil ovog filma mnogo duguje i domaćoj crnotalasnoj estetici, ne samo kroz vizuelni identitet, izbor rustičnih lokacija, načina snimanja i osećaj pesimizma, već i kroz političko-socijalnu angažovanost i društvenu kritičnost. Pozivanje na crni talas jeste jasno i kroz dva inserta koji će biti korišćeni u filmu, jedan iz filma "Rani radovi" Želimira Žilnika, a drugi iz filma "Kad budem mrtav i beo" Živojina Pavlovića. Kamera iz ruke, sirova slika ostvarena korišćenjem prirodnih svetlosnih izvora i digitalne tehnologije i grubi montažni rezovi imaće za cilj da ostvare atmosferu destrukcije i da fiktivnu priču o pozorišnoj trupi učine dovoljno životnom, potresnom i opominjućom. Beskompromisna sirovost, surovost i eksplicitnost jesu dominantni izrazi ovog filma koji za cilj ima mnogo više od toga da šokira prosečnog gledaoca – objašnjava reditelj Đorđević koji je u novom filmu angažovao mnoge mlade glumce koji su na početku karijere, ali i veliki broj naturščika.
Glavne uloge u filmu "Život i smrt porno bande" tumače: Mihajlo Jovanović, Ana Jovanović, Ivan Đorđević i Bojan Zogović. Direktor fotografije je Nemanja Jovanov, scenograf Zorana Petrov, kostimograf Jelena Đorđević, a muziku komponuje Nemanja Mosurović.
Snimanje filma će trajati do kraja maja, a premijera se može očekivati do kraja godine.

Luka sitnog investiranja
Investicioni fondovi – da ili ne? Upravo to je dilema koje za svakog iole pažljivijeg investitora u Srbiji više ne bi trebalo da bude. Jer, po svemu sudeći, pojedini investicioni fondovi pokazaće se veoma brzo i na ovom području jednim od najsigurnijih, ali i najisplativijih načina da se štedi i zaradi, tvrdi Pavle Kavran, direktor investicione banke Citadel.Pre svega, njih karakteriše lakoća investiranja. Uložiti novac u investicioni fond, bez obzira na to da li je reč o ulogu od svega sto evra ili pak sto hiljada evra, jeste potez koji odlikuje najmanje nekoliko prednosti u odnosu na sve ostale mogućnosti ulaganja koje svakom građaninu stoje na raspolaganju. 
Prva od njih je svakako činjenica da je kupovina investicionih jedinica u fondu (bez čega nema ni članstva u njemu) ubedljivo najlakši način. Svi oni za koje su kretanja na Beogradskoj berzi potpuna  nepoznanica, sredstva plasiraju mudro i uz višestruko manji rizik od gubitka nego što je to slučaj kada se kupuju akcije samo jedne firme listirane na berzi. 
Ulaganje novca u investicione fondove sa sobom nosi manji rizik. Glavni razlog za to je upravo diversifikacija investicionog portfolija fonda. Jer, fondovi svoja sredstva ne ulažu samo u jednu, već u izuzetno veliki broj različitih hartija od vrednosti, zatim u nekretnine, novčane depozite i slično. Tako se u znatnoj meri umanjuje rizik od eventualnog gubitka. Naime, ukoliko vrednost neke od akcija koje fond ima u svom vlasništvu iznenada padne, građani koji su svoj novac uložili u taj fond najverovatnije neće pretrpeti nikakav gubitak. Ovo zbog toga što će se vrednost investicione jedinice fonda, zahvaljujući nekretninama, državnim obveznicama i drugim hartijama od vrednosti kojima fond raspolaže (a čija je tržišna cena ostala ista ili je čak porasla), zadržati na približno istom nivou kao i pre. Za razliku od toga, kada neko sav svoj novac uložili samo u akcije jednog preduzeća, a one dožive pad na berzi, gubitak i plići džep ne mogu se izbeći. 
Sledeće bitne prednosti koje ne samo da opravdavaju ulaganja običnih građana u investicione fondove jesu upravo stručnost i iskustvo već čuvenih portfolio menadžera. Ulaganjem novca i Investicioni fond investirate kao tim, a posao portfolio menadžera je da se brinu o stalnom rastu vrednosti investicione jedinice fonda, time i o rastu zarade svih koji su uložili u njega. Drugim rečima, ulažući u investicioni fond građani svoj novac poveravaju na upravljanje stručnjacima koji raspolažu mnoštvom investicionih informacija, ali i znanjem i iskustvom neophodnim da se kretanja na finansijskom tržištu mudro analiziraju i predvide. To znači da ulaskom u neki investicioni fond građani zapravo postaju deo šireg tima, koji pred sobom ima zajednički cilj, ali i kapitena i stručni štab spreman da čitav posao preuzme isključivo na sebe. Kupiti preko brokera akcije na berzi je sasvim obrnuta stvar. Naime, brokerske kuće u Srbiji nemaju prava da savetuju klijente u koju hartiju od vrednosti bi im u datom momentu bilo najpametnije da ulože. Upravo zbog toga, trgovina na berzi je igra u kojoj su građani prepušteni isključivo sebi, odnosno svojim procenama i svojim informacijama, a koje su gotovo uvek na znatno nižem nivou od informacija, iskustva i znanja kojim raspolažu portfolio menadžeri investicionog fonda. 
Još jedna bitna stvar koju ne treba zaboraviti je svakako likvidnost investiranog novca, ili jednostavnije rečeno mogućnost građana da novcem koji su negde uložili raspolažu na način i u vreme koje njima odgovara. Investicione fondove u tom pogledu odlikuje niz pogodnosti i to, pre svega, u odnosu na štednju u bankama, ali i kupovinu nekretnina. Kao što je već poznato, da bi se dobila što veća kamata na štednju u bilo kojoj banci, građani svoj novac moraju da oroče na određeno vreme i da se time odreknu mogućnosti da u međuvremenu uloženim sredstvima raspolažu onako kako je to njima volja. Slična stvar je i kada je reč o kupovini nekretnine, gde su da bi se jedan stan ili poslovni prostor ponovo "pretočio" u novac potrebni strpljenje i vreme. Kod fondova je sve to mnogo jednostavnije, jer građani sa svojim novcem mogu da ulaze i izlaze iz fonda kad god im je to volja. 
Da bi se sve prednosti ulaganja u investicione fondove potvrdile i u praksi, najvažnije je izabrati pravi fond. Pri tom nije dovoljno samo pročitati prospekt fonda i načelno se upoznati sa njegovom investicionom politikom, već je mnogo važnije uveriti se u nezavisnost, poštenje i iskustvo ljudi koji upravljaju imovinom. Osim toga, uvek je uputno raspitati se i oko toga da li i sam menadžment društva za upravljanje fondom ulaže svoj novac u njega. Jer, upravo to govori mnogo više od svih brošura i tvrdnji.
Priredila B. Dumić

Višestruki uzroci berzanskog potresa
Dešavanja na berzi u prethodnoj sedmici su bila toliko specifična da će ući i u berzanske anale. Indeks koji prati kretanje najlikvidnijih akcija na berzi BELEX15 zabeležio je prvo u sredu, 9. maja, rekordan pad od čak 6,35 odsto u jednom danu, da bi već u petak, 11. maja, ostvario rekordan skok od 11 procenata, najviši otkako je konstruisan. Uz to, bilo je mnogo onih koji će prošlu nedelju pamtiti po velikim gubicima, ali i po brzim zaradama.
Šta je to što je stvarno dovelo do iznenadnog i brzog pada tržišta, kao i  još bržeg kretanja u suprotnom smeru?
Nesumnjivo je da se nije radilo samo o jednom činiocu, već da su mnoga dešavanja uticala na raspoloženje investitora i njihove investicione odluke u tim trenucima.
Prodaja akcija radi naplate zarade
Najpre treba poći od činjenice da je tržište akcija od početka godine do protekle nedelje bilo u izuzetno jakoj ekspanziji, počev od rasta tržišne kapitalizacije listiranih kompanija pa do uključivanja akcija velikog broja novih firmi u promet, zatim sve većeg učešća u trgovanju takozvanih malih investitora, kao i aktiviranja novih, ponajpre domaćih institucionalnih investitora. 
Vrednost indeksa koji prate zbirno kretanje tržišta nadmašena je za više od 70 odsto tokom prva tri meseca ove godine u odnosu na kraj prethodne. 
Cena pojedinih akcija u tom periodu porasla je i za 300 procenata, pa su investitori, u zavisnosti od izbora portfelja, imali prilike da ostvare ogromne zarade. 
Rast cena bio je delom podstaknut ostvarenim i očekivanim poslovnim rezultatima kompanija, a delom i psihološkim reakcijama, koje su uvek prisutne u situacijama kada je za kratko vreme moguće mnogo zaraditi. 
Posle ovakvih skokova cena, a teško je naći dobre kompanije čije akcije nisu zabeležile rast od barem 50 procenata, prirodno je da u jednom trenutku nastane takozvano vreme uzimanja profita, kad se investitori odlučuju na rasprodaju akcija kako bi realizovali zaradu. 
Posledica ovakvih odluka je, po pravilu, obaranje cena, odnosno korekcija nadole na tržištu, što je bio primarni razlog nedavnog hlađenja berze. 
Hipersenzitivnost raste s razvojem berze 
Drugi razlog nedavnog pada cena se već može okarakterisati kao standardna pojava na tržištu za ovo doba godine. 
Već tri godine unazad, naime, krajem aprila i početkom maja tržište ulazi u fazu lagane korekcije i smirivanja. 
Scenario koji se dogodio veoma je sličan onome iz istog perioda 2005. i 2006. godine.
Međutim, nesumnjivo je da je i politička situacija u zemlji, kao i nagovešteni rasplet oko formiranja nove republičke vlade, uticala negativno, a potom i pozitivno, na raspoloženje investitora. 
Indeks je upravo u danu kada je izgledalo da neće doći do formiranja vlade zabeležio najveći pad i, obrnuto, u petak 11. maja, kad je postalo izvesno da će se vlada formirati indeks je skočio 11 procenata!
Činjenica da je kretanje tržišta propratilo politička dešavanja govori o njegovom znatno razvijenijem nivou u odnosu na stanje od pre nekoliko godina. Naime, očito je da je i srpska berza, poput najrazvijenijih svetskih, počela da reaguje na različite činioce, koji ne moraju uvek da budu čisto ekonomske prirode. 
Treba imati na umu da razvijene berze po pravilu hipersenzitivno (preosetljivo) reaguju na mnoštvo činilaca – počev od ekonomskih kao što su nivoi kamatnih stopa, rast ekonomije, trgovinski deficit i inflacija, pa do političkih dešavanja, ali i prirodnih nepogoda, suša ili poplava.
Uz to, tokom protekle nedelje otpočeo je i pad na berzama u okruženju. Indeksi na Banjalučkoj, Sarajevskoj, Makedonskoj i Rumunskoj berzi takođe su zabeležili ne tako mali pad kao i na Beogradskoj berzi, što u uslovima globalizacije ukazuje na sistem "lančane reakcije" u "spojenim sudovima".Vladan Pavlović

Berza kao barometar političke klime
Prošlonedeljna zbivanja na Beogradskoj berzi, koja su bila u znaku druge velike korekcije cena akcija, mnogi su skloni da tumače izborom radikalskog prvaka Tome Nikolića za predsedavajućeg Skupštine i pregrupisavanjem političkih snaga u zemlji udesno.Berza je u svom saopštenju nastojala da smiri paniku i uskovitlane strasti pozivajući se na istorijski potvrđenu činjenicu da je drugi kvartal uobičajeno vreme kad dolazi do najveće godišnje korekcije cenovnika akcija i to ne samo na srpskom već i na najvećim tržištima poput američkog. Činjenica je, ipak, da su berzanski investitori najplašljiviji ulagači i da na najmanji loš znak reaguju vrlo često paničnim bekstvom, ne obazirući se na veliku gužvu koju ostavljaju za sobom. To se posebno odnosi na one koji ulaze u investicione igre namereni da samo dobijaju, dok oni iskusniji "lisci" u trenucima kad cene padaju nastoje da kupe što više akcija verujući u siguran dobitak. 
Ne ulazeći u to da li je dramatičan pad cena na berzi u prva tri dana prošle sedmice veštački izazvan, činjenica je da su mnogi to protumačili političkim uzrocima, koji su presudno uticali na kretanje indeksa berze, što bi, ukoliko je to tačno, bio znak da naše tržište ulazi u krug razvijenijih, čim je seizmografski reagovalo na skupštinski zemljotres. 
Hladnokrvna berza 
Jer, podsećanja radi, kad je ubijen premijer Đinđić, 12. marta 2003, berza ne samo da je radila, već nije dramatično reagovala na atentat, o čemu svedoči vrednost prometa od 7,389.432 dinara, uobičajen u to vreme. 
Dva dana posle atentata berza je privremeno obustavila rad, da bi 17. marta bio ostvaren rekordan obim trgovanja od 457.913.906 dinara.
Ima još zanimljivih primera hladnokrvnog reagovanja prve Beogradske berze na političke krize. 
Berza je tako, bez uzbuđenja, propratila majski prevrat 1903. godine, kad su brutalno ubijeni kralj Aleksandar Obrenović i kraljica Draga. 
"Od zore tog četvrtka 29. maja 1903. godine ponovo je stupio u važnost Ustav od aprila 1901. godine, kao i svi zakoni koje je, tada već pokojni, kralj Aleksandar Obrenović suspendovao dva meseca pre pogibije", navodi u knjizi "Srpsko berzansko poslovanje" Milko Štimac.
Pucnjevi Puniše Račića na hrvatske lidere u skupštini Kraljevine Jugoslavije 1928. godine izazvali su metež, koji se preneo na politički život zemlje. Međutim, čitanje stalne novinske rubrike pod naslovom "Berze" daje drugačiju sliku tadašnje atmosfere u zemlji.
"Kurs državnih hartija od vrednosti, obveznica ratne štete, na primer, koje su tada bile najrasprostranjenije na tržištu, bio je čvrst, zadržavši se poslednjeg dana 1928. godine na 439 dinara i to uz vrednost prometa od pet miliona dinara. I akcije Narodne banke stajale su više nego dobro. Istog dana kurs im je bio 725 dinara. Ni akcije novčanog zavoda nisu gubile vrednost. Beogradska zadruga se utvrdila na 7.000 dinara. 
Privreda je, očigledno, gledala svoja posla, ne dozvoljavajući da se kriza prenese i na njen teren", zaključuje Štimac, uz opasku da su se "trgovci pokazali kao mnogo napredniji i pouzdaniji od onih kojima su prepustili da im uređuju državu".
Pametni trgovci 
Ni Šestojanuarski proglas kralja Aleksandra Karađorđevića, kojim je u zemlji 1929. godine uvedena diktatura, nije zabrinuo berzanske igrače. 
Obveznice ratne štete su skočile prvog radnog dana posle Božića, na 451 dinar. I cene akcija su skočile – Narodne banke na 7.110 dinara, Beogradske zadruge na 7.800 dinara, a dinar se nije pomerio sa kursa prema švajcarskom franku.
Zadržane su stabilne pozicije i tada i u narednim mesecima prema kraju godine.
"Trgovci su ovim najrečitije pokazali kako razmišljaju", navodi Štimac. 
Više od toga, u njihovo ime izneo je predsednik Trgovačke komore našavši se na prvoj strani "Politike". 
Poradovao se da će od tada "štampa moći mnogo više pažnje da posvećuje tretiranju ekonomskih i privrednih problema".
"Imali su trgovci i privrednici, očigledno, dovoljno problema koji su ih okupirali i bez onih sa političke scene", navodi Štimac, uz opasku da "kriza ne samo da se nije prenela na ekonomski plan nego on nije ni uzdrman kraljevim spektakularnim potezom". Vesna Arsenić

Crni petak za vozače i pešake
Najmanje saobraćajnih nezgoda događa se između četiri i šest časova ujutru, najviše između 12 i 16 časova, dok 29 odsto od ukupnog broja poginulih nastrada između 17 i 21 čas. Prosečan broj svih saobraćajnih nezgoda najmanji je nedeljom, a najveći petkom. Kada je reč o saobraćajnim nesrećama sa poginulima, najbezbedniji je mesec februar, dok su najkritičniji avgust, septembar i oktobar.
Ovo je pokazala analiza statističkih podataka MUP-a Srbije o saobraćajnim nesrećama u naseljenim mestima za period od 2001. do 2006. godine. Podaci i njihova analiza objavljeni su u radu "Osnovni pokazatelji bezbednosti saobraćaja", čiji su autori Blagoje Milinić, zamenik načelnika Uprave saobraćajne policije MUP-a Srbije, dr Krsto Lipovac, profesor Saobraćajnog fakulteta u Beogradu i Boban Milinković, viši policijski inspektor u Upravi saobraćajne policije. Ova svojevrsna studija predstavljena je javnosti na ovih dana održanom seminaru "Uloga lokalne zajednice u bezbednosti saobraćaja".
U Srbiji se u periodu od 2001. do 2006. godine dogodila ukupno 357.931 saobraćajna nezgoda. Od toga, bilo je 79.178 saobraćajnih nezgoda sa nastradalim osobama u kojima je 5.700 osoba poginulo, a 103.487 teže i lakše povređeno.
– Osnovno obeležje analiziranog šestomesečnog perioda je značajno smanjenje broja saobraćajnih nezgoda sa nastradalim osobama 2002. u odnosu na 2001. godinu. Analiza je pokazala i da se najveći deo ukupnog broja saobraćajnih nezgoda u naseljenim mestima dogodio u ulicama, dok je daleko manje nesreća bilo na prolasku magistralnih i regionalnih puteva kroz naseljena mesta i u raskrsnicama – naveli su autori. 
Najčešći uzrok saobraćajnih nezgoda sa nastradalim osobama u ulicama i na prolasku magistralnih i regionalnih puteva kroz naseljena mesta je brzina kretanja, dok je u raskrsnicama najčešći uzrok neustupanje prvenstva prolaza.
Značajnijem poboljšanju bezbednosti saobraćaja u odnosu na period pre 2002. godine doprinelo je, smatraju autori, poboljšanje putne infrastrukture, postepeno menjanje nebezbednih navika pojedinaca, pooštrene kazne za saobraćajne prekršaje, efikasnija policijska kontrola i interventno regulisanje saobraćaja, kao i animiranje drugih subjekata bezbednosti saobraćaja. 
Da bi se povećala bezbednost saobraćaja, autori rada ukazuju na neophodnost osnivanja tela za bezbednost saobraćaja na svim nivoima, uspostavljanja mreže partnera i stalno unapređivanje koordinacije i kooperacije različitih subjekata u ovoj oblasti.
– Zajednički rad bazično je značajan na lokalnom nivou. Posebno su važni saradnja i koordinacija mesne zajednice, saobraćajne policije, gradskog i opštinskog sekretarijata ili komisije za saobraćaj, skupštine grada ili opštine, njenog izvršnog organa, vaspitno obrazovnih ustanova, preduzeća za puteve, Javnog preduzeća "Putevi Srbije". Uz navedene organizacione i funkcionalne pretpostavke neophodno je što pre doneti novi Zakon o bezbednosti saobraćaja na putevima, usvojiti Nacionalnu strategiju i druge dokumente u bezbednosti saobraćaja, usvojiti strateške dokumente na lokalnom nivou i obezbediti pouzdane izvore finansiranja bezbednosti saobraćaja – samo su neki od zaključaka objavljeni u ovom radu.

DRUGA NAJDUŽA NOĆ
Kako izgleda, Tomislav Nikolić se malo našalio i ponudio Srbiji izlaz "iz ove situacije" jednim spasonosnim vanrednim stanjem. Moguće je da takva najava ipak nije bila tipična duhovitost predsednika srpskog parlamenta, nego ozbiljno testiranje demokratske kulture nacije. Vanredno stanje zaista može biti spas od anarhije, ali i pogubno oktroisanje svih normi koje garantuju ljudska prava i slobode. Ali, Nikolić je docnije objasnio, nije mislio to što je rekao. 
Do one duge skupštinske noći, ipak smo bili uvereni da živimo u uređenom svetu. Demokratija nije ništa drugo nego procedura, opstrukcija političkih ideja boljim predlozima, dugo traganje za najboljim rešenjem. 
Ali, šta smo mi videli? Jednu upornu negaciju parlamentarizma, silne, nekontrolisane emocije koje dolaze iz redukovanog razuma. Prostaštvo posle koga nema mnogo nade, verbalnu destrukciju koja podstiče nasilje. Taj suvišni vodvilj trajao je nepravedno dugo, držeći ovaj narod pred svojim reprezentativnim ogledalom. Jesu li to zaista najbolji od nas? Jesmo li ih zaista mi izabrali?
Ipak su ta pitanja samo mlaka odbrana od stvarnosti. Naravno da smo ih birali, i možda su ti koloritni likovi koji su imali onaj nezaboravni nastup, zaista krem ovoga društva. To su, nekoliko puta, neki od njih i sami rekli: "Mi smo politička elita!" Ako bolje pogledamo, izgleda da je to što smo videli zaista najbolje što imamo. I eto je pred nama velika gomila razloga za strepnju i nespokoj, upravo pred tim teškim saznanjem. To je naša elita, druge nemamo.
One noći, definitivno se rasklimao "demokratski blok". Naravno, ako tako nešto uopšte postoji, i ako se rascepi, raskoli i kanjoni unutar te nesolidne, uslovne koalicije još mogu krpiti i lemiti. Bilo je novih i jakih političkih flertova i skandaloznih preobražaja. Ali, to je politika, u njoj su interesi i jaka ljubav prema vlasti trajniji od svake etike. No, kako su se ipak dogovorili oko vlade, mnogi ispad bi mogao biti zaboravljen. 
Ipak, nije politička zadrtost i dominacija "malih interesa" bilo ono najgore što se dogodilo u najdužoj noći. Bilo je tu mnogo izliva mržnje, lava od teških reči se kretala svuda i na sve strane, pa koga dohvati. 
Da li smo se već tada silovito vratili u devedesete? Ma ne, to bi bilo suviše opšte mesto. To što se događalo imalo je u sebi primese trijumfalnog revanšizma. Neki ljudi koji su obeležili devedesete, nisu nigde ni odlazili. 
Ali, hteli su svima da kažu da su se konačno otarasili petooktobarskog stresa, pa su orni da krenu dalje, a ne da se vraćaju u svoj potrošeni zenit. Misle da je ono što je prošlo bilo njihovo vreme, ali su malo pogrešili te su izgubili. Sada su sigurni da je i ovo njihovo vreme, jer pobednici iz oktobra ne znaju šta bi sa svojom pobedom. Skoro da ih niko više ne može razlikovati od poraženih. 
Predsednik socijalista je, na primer, svoju agresivnost izoštrio do kraja, postao je napadni, sveznajući hroničar srpske političke povesti, pravi skupštinski militant koji kabaretski imitira svog partijskog praroditelja. 
Vučić i Dinkić su se podžapali, do same granice tuče. Tipičan srpski politički strip, jedna svađa koja sasvim priliči atmosferi kvantaške pijace. Odatle i "lopovi", "ubice", "izdajnici". A zatim i vesela razmena lascivnih parabola druge dvojice nesolidnih partnera "o ušima i hulahopkama". 
Predsednik Skupštine je izabran na razmeđi između razmetljive vulgarnosti poslaničke družine, i neizbežne pospanosti. Tako je to sa glasanjem u ranu zoru. Gledajući samu formu, sve je bilo u skladu sa procedurom. Svako od onih ljudi mogao je da se kandiduje za spikera parlamenta. Naravno, i Toma Nikolić. To što je izabran glasovima onih koji su ga (valjda) rušili pre sedam godina, ne utiče na konačan rezultat. Niti na njegovu regularnost. Reklo bi se da je sve u redu: Toma, pa šta? 
Pa, ništa! Oni koji su ga izabrali mogu i da ga smene, ako su ga već jednom rušili, mogu to ponovo. Nikakva šteta. 
U toku one jurodive rasprave, Nikolić je bio upadljivo uzdržan. Samo je nekoliko puta ponovio da neće u vladu. Ni sa kim. Neće i gotovo, pa nek priča ko šta hoće.
Ali, kad je seo na stolicu odakle je ustala Borka Vučić, rekao je samo ono šta je želeo. Predsednik našeg parlamenta ne bi bio protiv da postanemo ruska provincija. A ne, recimo, kolonija Evropske unije. To je vrlo zanimljiva, krajnje nespretna paralela, ali i teza za palanačke politikante, nedostojna političkog lidera. 
Ako taj ekspresivni "istočni greh" Nikolića razumemo kao akutni izliv jakih emocija, ispad o "vanrednom stanju" nešto je sasvim drugo. Na primer, probna ideja o tome kako je najlakše vladati Srbijom. Sedeći tek dva dana na onoj stolici u srpskom parlamentu, Nikolić možda nije stigao a ni morao da razume: ovde to (zasad) ne može da prođe. Vlada će biti sastavljena, a to znači da nas čeka bar još jedna najduža noć.

Kako se biraju patrijarsi
Moskovski patrijarh Tihon poslednji je poglavar Ruske pravoslavne crkve koji je 1917. godine biran na apostolski način, žrebom između trojice episkopa kao i naš patrijarh srpski Pavle. Posle Tihonovog progona i misteriozne smrti, najverovatnije trovanjem 1925. godine, naslednici ruskog patrijaršijskog trona birani su pod budnim okom nove boljševičke vlasti. Pomesni sabori su Alekseja Prvog (1945) i Pimena (1970) birali po državnoj direktivi javnim glasanjem bez protivkandidata.Slom komunističke ideologije oslabio je uticaj ruske države na crkvu i sadašnji moskovski patrijarh Aleksej Drugi je 1990. godine izabran tajnim glasanjem. Glasalo se između trojice kandidata koje je utvrdio Sveti arhijerejski  sabor. Tek posle trećeg izbornog kruga dva mitropolita, Aleksej i Vladimir (Samobodan), osvojila su više od polovine glasova sabora. U 22 sata 10. juna Moskovska patrijaršija je dobila novog poglavara. Od 317 glasova Aleksij Drugi je dobio 166, a Vladimir 143.
Više od hiljadu godina poglavari pravoslavnih crkava biraju se od postojećih episkopa na izbornim saborima. I u vreme takozvane simfonije države i crkve svetovni vladari su pokušavali da se mešaju u izbor patrijarha. Osim izbora žrebom između trojice kandidata koji su na tajnom glasanju dobili najveću podršku vladika, patrijarsi se u pravoslavnim crkvama biraju i sporazumom, dogovorom u saboru, pa čak javnim glasanjem ako je kandidat nesporan. 
Patrijarh dohalkidonske Koptske crkve u Egiptu bira se takođe žrebom između više kandidata, ali tako što jedno dete izvuče papir sa imenom budućeg patrijarha. Po verovanju Kopta, dete u ovakvom žrebu simbolizuje Božju ruku.
U pojedinim pravoslavnim crkvama, kao u Rumunskoj i Kiparskoj, i vernici učestvuju u izboru patrijaraha. Po ustavu Rumunske pravoslavne crkve koja je po broju vernika najveća u svetu posle Moskovske patrijaršije, u svakoj eparhiji na nivou parohija bira se nekoliko laika koji imaju pravo glasa u izbornom saboru.
Takvih slučajeva da i narod učestvuje u izboru crkvenih poglavara bilo je i u našoj istoriji – na crkveno-narodnim saborima na kojima su se donosile značajne odluke za narod, ali oni nisu uglavnom sazivani da bi se na njima birao patrijarh. 
Episkop sremski Vasilije je u jednom autorskom tekstu objasnio zašto nisu ponovo prihvatljive ideje koje se mogu danas čuti da bi poglavar SPC trebalo da se bira na crkveno-narodnom saboru: "SPC više ne učestvuje na skupovima na kojima se biraju vojvode i vojskovođe, niti odlučuje o bitnim pitanjima državnog ustrojstva, ali ni predstavnici države ne mogu da odlučuju u organima SPC".
Ovakvi skupovi uglavnom su održavani u dijaspori. Kao loš primer takvog skupa uz učešće vernika vladika Vasilije navodi crkveno-narodni sabor iz 1767. godine na kojem je izabran mitropolit Jovan (Đorđević) gde je glavnu reč vodio komesar Marije Terezije. Za vreme mitropolita karlovačkog i patrijarha Germana (Anđelića) crkveno- narodni sabor je po nalogu tadašnjih vlasti otvaran i zatvaran na mađarskom jeziku. 
Posle gotovo tri decenije Kiparska pravoslavna crkva je u novembru prošle godine dobila novog poglavara. Arhiepiskop Hrizostom Drugi iz pafoske mitropolije nasledio je Hrizostoma Prvog, koji je bolovao od Alchajmerove bolesti, posle komplikovanog izbornog procesa koji je trajao više od godinu dana. 
Izborno telo imalo je 131 člana, od toga 31 su episkopi ili njihovi predstavnici, igumani, monasi i monahinje, a 100 članova su predstavnici vernika. Glasanje se odvojeno obavilo, a novoizabrani poglavar treba da ima većinu od obe strane. Konačno, u Nikoziji je 5. novembra 2006. godine mitropolit pafoski Hrizostom (Englistriotis) izabran za novog poglavara Kiparske pravoslavne crkve koju je osnovao sveti apostol Varnava, sa 73 glasa. Mitropolit limasolski Atanasije je dobio 57 glasova, a episkop manastira Kiko Nikifor odustao je tokom izbora, iako je učestvovao u dva od tri kruga glasanja.
Zanimljiv je i i izbor novog jerusalimskog patrijarha Teofila kojeg izraelska država još ne priznaje. Kada je više od dve trećine vladika četvrte po rangu autokefalne crkve odreklo poslušnost patrijarhu Irineju Prvom zbog sumnjive prodaje patrijaršijske imovine jevrejskim investitorima krajem maja 2005. godine, sastali su se predstavnici 12 pravoslavnih crkava u Istanbulu. Carigradski patrijarh Vartolomej Prvi je saopštio da su sve pravoslavne crkve odlučile da više ne priznaju Irineja za jerusalimskog patrijarha. Ali da bi novoizabrani patrijarh Teofil neometano obavljao svoju funkciju neophodno je da ga priznaju Izrael, Jordan i Palestina. Ali, izraelska država je nedavno saopštila da će priznati legitimitet novog patrijarha Teofila tek ako završi "poslovni aranžman" u vezi sa prodajom sporne imovine koju je započeo njegov prethodnik.M. Pešić

Rizični, ali neophodni
– Niko namerno ne truje potrošače, kako se to ponekad prikazuje u medijima. Proizvođači, ipak, žele da naprave proizvod koji bi bio što konkretniji. Zamislite kakva je "reklama" u oštroj tržišnoj utakmici za nekoga ko pravi ono što bude proglašeno štetnim ili izazove masovno trovanje potrošača. To se ne prašta u poslovnom svetu – uveren je mr Stevan Blagojević, istraživač u Institutu za opštu i fizičku hemiju. Po sistemu "sve što ste o aditivima hteli da znate, a niste mogli da pitate", razvrstali smo po temama odgovore magistra Blagojevića.• Toksični ili ne?– Činjenica je da postoje aditivi koji su toksični kad se posmatraju izvučeni iz konteksta. Na primer, nitriti su otrovi, nalaze se na listi otrova, ali su nezamenljivi konzervans za proizvode od mesa, jer su vrlo efikasni protiv bakterija koje produkuju veoma opasne toksine (Clostridium botulinum, Staphyloccocus aureus) – podseća Blagojević. – Njihova akutna toksičnost se eliminiše načinom upotrebe, jer se oni mogu puštati u promet samo kao homogena mešavina s kuhinjskom solju koja sadrži 0,5 do 0,6 procenata nitrita, tako da nije moguće, ni namerno ni slučajno, zbog slanoće proizvoda, uneti toksičnu količinu nitrita. 
Istina, tu postoji mogućnost formiranja kancerogenih nitrozamina, ali se smatra da mnogo veće količine nitrita nastaju redukcijom nitrata koji se unesu u organizam povrćem, vodom ili vazduhom. Formiranje nitrozamina može se sprečiti dodavanjem askorbinske kiseline (vitamina Ce). Poslednja velika studija o upotrebi aditiva u zemljama Evropske unije, objavljena 2001. godine, pokazala je da dnevni unos tih dodataka u hrani ne premašuje prihvatljiv dnevni unos za aditive s pozitivne liste.
Ne može se uvek predvideti preosetljivost na pojedine hemijske supstance, pošto postoje ljudi alergični na aditive. Tako osobama koje muči bronhijalna astma, ili neka druga vrsta disajnih problema, konzervansi sulfidi mogu da pogoršaju stanje ili izazovu astmatični napad. Pojedinci mogu da budu preosetljivi na pojačivače arome – glutaminate, ili na veštačke boje poput tartrazina.
• Čija je reč presudna?
– Proceni bezbednosti upotrebe svakog aditiva prethodi veliki broj ispitivanja, koja obuhvataju određene akutne i hronične toksičnosti, mutagenosti, kancerogenosti, uticaje na potomstvo, alergije, metabolizam, uticaj drugih sastojaka hrane. Na osnovu rezultata dobijenih od Svetske zdravstvene organizacije, organizacija pri Ujedinjenim nacijama po imenu JEFCA (Joint FAO/WHO Expert Commite for Food aditives) za svaki aditiv određuje prihvatljiv dnevni unos. Codex allimentarius (CA) predstavlja pravilnik o zdravstvenoj bezbednosti hrane u pogledu aditiva, koji sačinjava komisija pod pokroviteljstvom SZO i Organizacije za hranu i poljoprivredu (FAO) pri Ujedinjenim nacijama. Prema raspoloživim podacima, komisija CA sastavlja liste aditiva, koje se onda dostavljaju državama, članicama UN, koje na osnovu toga i sopstvenih istraživanja donose nacionalne propise.
• Koji je prihvatljiv dnevni unos?
– Prihvatljiv dnevni unos predstavlja ona količina aditiva koja može da se unosi svakodnevno, bez ikakvih štetnih posledica. On se određuje na osnovu rezultata mnogih ispitivanja, sprovedenih po tačno utvrđenoj proceduri. Maksimalna netoksična doza za eksperimentalne životinje, ustanovljena na tim ispitivanjima, deli se sa faktorom sigurnosti koji obično iznosi 100, jer se uzima da su ljudi deset puta osetljiviji od eksperimentalnih životinja, pa se deli sa još deset, zbog razlike u osetljivosti unutar humane populacije (deca, trudnice…). Tako dobijena vrednost predstavlja prihvatljiv dnevni unos. 
• Kako se označavaju aditivi?
– Postoje 22 kategorije, funkcionalne grupe aditiva (konzervansi, stabilizatori, boje, emulgatori, zaslađivači, zgušnjivači, antioksidansi…), a u zavisnosti od tehnološke funkcije koju dodaci imaju u namirnicama. Na pozitivnoj listi se nalazi 314 supstanci ili grupa supstanci, što znači 314 E brojeva. Aditivi koji se koriste u Evropskoj uniji imaju prefiks E ispred internacionalno ustanovljenog broja. To je međunarodno prihvaćen sistem za označavanje aditiva, uveden iz praktičnih razloga, da se izbegnu konfuzije zbog sinonima ili dugačkih naziva. 
• Kome je poverena kontrola?
– Tržišnoj i sanitarnoj inspekciji i ovlašćenim laboratorijama za ispitivanje kvaliteta i zdravstvene ispravnosti namirnica. Kontrola aditiva ima dva aspekta. Prvi je kontrola uvoza, jer postoji zabrana unošenja dodataka za hranu koji nisu na listi aditiva. Drugi važan momenat jeste kontrola uvozne hrane, odnosno deklarisane upotrebe aditiva u njoj. To je zadatak carinske službe i laboratorija za ispitivanje kvaliteta koje sarađuju na istom poslu. Naše tržište je malo, sa niskom kupovnom moći potrošača, što se lako ustanovi ako se pomene Pariz sa osam miliona stanovnika, Moskva ili London, na primer. Nema mnogo logike da neka firma kupuje zabranjen aditiv i prodaje ga maloj maloj državi, a još je čudnije, kako neki tvrde, da bilo koja firma u svojim pogonima u inostranstvu proizvodi hranu samo za Srbiju sa nedozvoljenim aditivima. Ali, ne zaboravimo da obratimo pažnju na decu. Za njih je do treće godine dobro da u tanjiru nemaju industrijski proizvedenu i na bilo koji način konzervisanu hranu. Zbog toga što se njihov imunološki sistem razvija do kraja prve godine života, nije preporučljivo davati im namirnice sa aditivima, jer se može pojaviti alergija, pa tek kasnije u dogovoru sa pedijatrom treba postepeno prelaziti na "ozbiljnu hranu" – podseća mr Stevan Blagojević.

Dodatak za ukus, miris i izgled
Jeste da bi bez aditiva bilo bolje, ali… Kakvu bismo paštetu jeli, šunku, margarin, salame i druge đakonije, da nema dodataka koji vezuju mast i vodu u njima ili im produžavaju rok trajanja? Što bi deca rekla, bez dodataka bilo bi to "bljak". O konzerviranju krastavčića i gulaša da i ne govorimo, sve bi postalo nemoguća misija, a bombone, šarene i slatke od aditiva, gledali bismo samo u slikovnicama. Oni što mašu spiskovima dodataka koji se stavljaju u hranu, a takvih je na internetu na desetine, ljutito upiru prstom u "te kancerogene, pa one opasne po vid, potom one štetne za organe za varenje". 
Istina je, izgleda, negde na pola puta, sudeći po priči naših sagovornika, upućenih u aditive. Jer princip je prost. Mi gledamo u Svetsku zdravstvenu organizaciju, ono što oni odobre ili zabrane – odobrimo ili zabranimo i mi, oni dodaju nove, isto uradimo i mi, svoje propise i kvalitetu hrane usklađujemo s njihovim.
Doduše, saznajemo od dr Ivana Stankovića, predsednika naše nacionalne komisije za aditive, svi propisi o hrani su trenutno oni "zaostali" iz 2005. godine, iz vremena savezne države kad smo pili i jeli isto što i Crnogorci, ali već po usvajanju novog zakona o ministarstvima, stvari će se promeniti. Za početak biće određeno da li će se Ministarstvo poljoprivrede ili zdravlja baviti ovim poslom, a onda će i pravna regulativa biti sređena. 
Ali, vratimo se aditivima. To su supstance koje nemaju hranljivu vrednost, dodaju se hrani u malim količinama da bi produžile rok trajanja, poboljšale ukus, miris, izgled i konzistenciju. 
Postoje podaci da su ljudi nastojeći da hranu učine ukusnijom i da je što duže sačuvaju još u bronzano doba koristili tri tipa aditiva: so za soljenje, dim za konzervisanje mesa i fermente za pravljenje piva, vina, sireva. Pa i vikinzi su usoljavali ribu da bi je sačuvali što duže na putu u Ameriku. Do sredine devetnaestog veka uglavnom su se upotrebljavale sirovine za proizvodnju hrane, da bi razvojem zanatskih radionica u gradovima počelo korišćenje hemijskih supstanci – aditiva. 
Mr Stevan Blagojević iz Instituta za opštu i fizičku hemiju, podseća da proceni bezbednosti upotrebe svakog aditiva prethodi veliki broj ispitivanja. Organizacija pri Ujedinjenim nacijama po imenu JEFCA (Joint FAO/WHO Expert Commite for Food aditives) za svaki aditiv određuje preporučljivu količinu za upotrebu. Ova organizacija koja postoji od 1956. do sada je ispitala oko 1.500 aditiva za hranu i sastaje se dva puta godišnje. Naš delegat u ovom telu je dr Ivan Stanković, profesor bromatologije (nauka o hrani) na Farmaceutskom fakultetu, koji eto ima funkcije u našoj i svetskoj komisiji za aditive.
– Naravno, ako će neki proizvođač u džepu doneti nešto što misli da će poboljšati proizvod koji pravi i takav dodatak upotrebiti, kao što se događalo u vreme sankcija kada su neki pravili sokove u kadama i prodavali ih, to već spada u posao inspektora – dodaje Blagojević. 
Da bi male biznismene valjalo mimoići i kada je reč o mesnoj industriji, ovaj istraživač dokazuje na primeru:
– Recimo da je mera 500 kilograma mesne mase i kilogram aditiva. Zamislite kada se to pomeša, ali stavi u slabe miksere koji ne rasporede ravnomerno sve sastojke. Znači u nekom delu će ostati više hemije nego što bi trebalo. Zato su veliki proizvođači s dobrim mašinama garant da će prerađevine biti napravljene po recepturi – upozorava magistar.

Poslednji slovenački četnik postao vojvoda
Od našeg stalnog dopisnikaLjubljana, 13. maja – Počašćen sam što me je Milo Rakočević, major Kraljevskog vazduhoplovstva Jugoslovenske vojske u otadžbini (JVuO) koji je direktno učestvovao u puču 27. marta 1941, poslednji živi četnički vojvoda koga je jula 1944. imenovao Čiča, pred smrt u crkvi Svetog Save u Parizu 17. marta ove godine proizveo u vojvodu, kaže za "Politiku" vidno uzbuđen Uroš Šušterič (83), poslednji slovenački četnik.Tek što je položio zakletvu zajedno sa još 14 novih četničkih vojvoda iz Srbije, na dan Svetog Vasilija u crkvi u selu Ba, posle čega mu je na Ravnoj gori u zadužbini svetog Đorđa svečano uručena i "vojvodska diploma".Tako je jedini ne-Srbin (uroš je čistokrvni Slovenac) i rimokatolik po veroispovesti proizveden u četničkog vojvodu, čime je Slovenija posle više od 60 godina ponovo dobila četnika najvišeg po rangu. 
U njegovu čast je donekle prilagođen i tekst svečane zakletve: "Ja, Uroš Šušterič, zaklinjem se svemogućim bogom da ću svagda i u svim prilikama biti veran, svom dušom poslušan (izostavljeno je – srpskom) narodu", a isto je učinjeno i na mestu gde se obavezao da nikad neće izneveriti niti se poniziti pred onima koji rade protiv interesa (izostavljeno "srpskog roda") naroda, po cenu života i časti.
"Zakleo sam se da ću dato vojvodstvo braniti i svagda poštovati, a prilagođen tekst zakletve dokaz je visokog nivoa demokratskog uvažavanja svakog pojedinca u Srbiji," tvrdi Uroš, ganut čašću koja mu je ukazana, pa teško opisuje osećanja koja su ga obrvala ali i "zahvalnost prema bratskom srpskom narodu". Šušterič, kapetan po činu, bio je operativno-obaveštajni oficir JVuO u Resavskom korpusu poput svog uzora i prijatelja dr Aleksandra Bajta, poznatog jugoslovenskog ekonomiste koji je pred smrt, teško bolestan, objavljivanjem knjige "Bermanov dosije" priznao da je "bio i ostao simpatizer đenerala Draže", te "bio i ostao pripadnik četničkog pokreta".
Uroš je posle susreta za "đeneralom Dražom, koji je bio kućni prijatelj porodice Šušterič", Drugi svetski rat proveo "boreći se rame uz rame sa saborcima Srbima", a pre nego što ga je uhapsila OZNA bio je u pratnji pukovnika Roberta Mekdauela, oficira američke vojne misije. Posle rata je osuđen na pet godina robije i gubitak građanskih prava, a "prvu rehabilitaciju" doživeo je 2002. kada mu je na 2. Ravnogorskom kongresu u Mionici dodeljena Ravnogorska spomenica sa poveljom kao "priznanje za sve što sam učinio za Pokret".
"Moja otadžbina Slovenija mi ne priznaje međuratno delovanje u JVuO jer ga zvanično još uvek žigoše kao kolaborantsku formaciju koja je sarađivala sa okupatorom!", napominje Šušterič, razočaran što vlasti u Ljubljani intenzivno rade na rehabilitaciji domobrana, ali za slovenačke četnike neće ni da čuju. Zanimljivo je da je Šušterič bio prvak slovenačkog proleća i tesan saradnik aktuelnog premijera Janeza Janše uoči osamostaljenja države 1991. Uroš je bio predsednik saveta SDZS, prethodnice sadašnje Janšine SDS.
Ne želi da komentariše kako će matica dočekati njegovu titulu četničkog vojvode, ali se kune da će "do smrti moj zadatak biti jačanje pravde, borba da se zvanično objavi istina o delovanju svih zaraćenih strana tokom Drugog svetskog rata ali i demokratsko pomirenje među narodima nekadašnje Jugoslavije". Novopečeni četnički vojvoda dobitnik je i Zlatne značke Kulturno-prosvetne zajednice Srbije, a ponosan je što nastavlja tradiciju jer je Slovenija pre davnih šest decenija imala jednog četničkog vojvodu – generalštabnog pukovnika Karela Novaka, koji je za vreme Drugog svetskog rata komandovao slovenačkim četnicima u JVuO. "Karelu je na Čičin predlog dodeljen naziv četničkog vojvode, nosio ga je sve do smrti u izgnanstvu," objašnjava Uroš, koji sada ne samo da ima pravo da na svojoj teritoriji proglašava nove četničke vojvode, već i da, shodno novom činu, ponese "naziv pokrajine u kojoj operiše".
Još nije odlučio hoće li puna titulacija glasiti "Uroš Šušterič, četnički vojvoda slovenački", ali se nada da će mu funkcija ostvariti šezdesetogodišnji san – da pronađe grob oca Josipa, predsednika Ravnogorskog odbora u Popovcu i predsednika prekog vojnog suda Ivankovačkog korpusa, koga su partizani streljali u Žutom pesku kod Jagodine 1945, i grob brata Bojana, koga su "partizani ubili januara 1945. negde kod Paraćina".

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Ravna gora –  park EU
Ravna gora – Čudnu privlačnost ima Ravna gora. To se potvrdilo i na jučerašnjem centralnom danu tradicionalnog sabora u organizaciji Srpskog pokreta obnove kome je prisustvovalo više hiljada građana iz Srbije, Republike Srpske, Crne Gore i dijaspore. Pored odavanja pošte i evociranja uspomena na lik i delo đenerala Draže Mihailovića i njegovih saboraca, svi oni su oko podneva došli ispred centralne bine da pozdrave i čuju utemeljivača ove manifestacije i lidera SPO Vuka Draškovića, ali ta želja im se nije ispunila.Kako je okupljenima objasnio Dragan Kojadinović, visoki funkcioner SPO i aktuelni ministar kulture, gospodin Drašković je bio sprečen da dođe na Ravnu goru, zbog važnih državničkih obaveza. Tačnije, zbog preuzimanja Srbije predsedavanja Komitetom ministara u Savetu Evrope. Ovo objašnjenje okupljeni su pozdravili gromoglasnim aplauzom tako da ljutnje i negodovanja što se nije pojavio na "čičinoj" planini nije bilo.
 Vuk Drašković je, kazao je ministar Kojadinović, u svom dosadašnjem radu imao puno pobeda a jedna od njih je i preuzimanje predsedavanja u Komitetu ministara Saveta Evrope u narednih šet meseci. To podrazumeva, dodao je, i brzi nastavak razgovora o priključivanju EU, odnosno praktično viđenje Srbije u Evropi, ali i ostajanju Kosova i Metohije u sastavu Srbije.
 – Srpski pokret obnove neće biti u parlamentu u naredne dve, tri ili četiri godine, ali naš parlament će biti i ostati Srbija i ova Ravna gora. Kada Srbija postane punopravni član Evropske zajednice i ova naša Ravna gora biće jedan prekrasni evropski park. Budimo jedinstveni i pobedimo sve ono što nije dobro u nama i istaknimo ono što nam je najvrednije. Srbija traži od svakog od nas da budemo bolji i da sve što imamo u sebi posvetimo samo jednom ključnom interesu, a to je Srbija, nikako fotelje – kazao je Dragan Kojadinović.
 Na jučerašnjem ravnogorskom saborovanju posvećenom 66. godišnjici od dolaska đenerala Draže Mihailovića na ovu planinu, o njegovoj hrabrosti i rodoljublju govorio je Aleksandar Čotrić, predsednik IO SPO. Nazvavši ga gorskim carem i velikim junakom, Čotrić je istakao da je on poručio celom svetu da ne priznaje bilo kakvu okupaciju i da u srpskom jeziku ne postoji reč – kapitulacija.
 – Ono što je 1941. godine predstavljao srpski pokret otpora  sa đeneralom Mihailovićem na čelu, to je od 1990. godine SPO sa Vukom Draškovićem na čelu. I kao što je Draža  kazao da ne priznaje okupaciju i kapitulaciju zemlje tako i mi danas sa ovog mesta, nas nekoliko desetina hiljada, a siguran sam, i svi Srbi poručujemo da ne priznajemo oduzimanje Kosova i Metohije od Srbije – kazao je Čotrić  uz podsećanje da SPO ne odustaje od borbe za demokratsku i bogatu Kraljevinu Srbiju. Inače, okupljenima na Ravnoj gori obratila se i Sanja Čeković, jedan od potpredsednika ove stranke i narodni poslanik u prošlom sazivu srpskog parlamenta. Skup je protekao u prijatnoj, skoro izletničkoj atmosferi i bez ikakvih incidenata. I, zaista, stekao se utisak da će Ravna gora ubrzo postati čudesni evropski park u srcu Srbije.
B. Novović

Samardžić: Najava veta otvara novo poglavlje pregovora
Član pregovaračkog tima Slobodan Samardžić ocenio je juče da je najava ruskog ambasadora u UN Vitalija Čurkina o mogućnosti upotrebe veta "važan događaj" koji bi mogao da otvori novo poglavlje u rešavanju statusa Kosova i Metohije. – Posle te izjave sve će biti drugačije, jer su SAD suočene sa pravom realnošću oko Kosova i Metohije da neće dobiti potreban broj glasova za prolaz rezolucije. To će ih naterati da razmišljaju u drugom pravcu i moguće je da će početi da revidiraju svoj stav – kazao je Samardžić. Ruski ambasador u UN Vitalij Čurkin izjavio je prekjuče da bi Rusija mogla da stavi veto na predlog rezolucije Saveta bezbednosti UN kojom se obezbeđuje nezavisnost Kosova. 
– Takav scenario postaje sve verovatniji – rekao je Čurkin na ruskoj televiziji "Vesti 24" odgovarajući na pitanje da li će Rusija iskoristiti svoje pravo na veto kao stalna članica Saveta bezbednosti UN. 
Samardžić je kazao da je bila pogrešna procena SAD da pregovori o Kosovu treba da budu okončani do kraja maja i dodao da je kod složenih političkih pitanja potrebno više strpljenja i više vremena za pregovore. 
– Najava veta nije samo ohrabrenje za Srbiju, već i krajnje upozoravajuća poruka za SAD i njihove saveznike i partnere... To je principijelno upozorenje i nadamo se da će EU sada shvatiti da mora sama da formuliše svoju politiku za Kosovo i Metohiju – rekao je on. Beta
-----------------------------------------------------------
Janjić: Ministarstvo za Kosovo neće biti efikasno
Analitičar Dušan Janjić kritikovao je juče ideju o formiranju Ministarstva za Kosovo i Metohiju, ocenjujući da ono neće biti efikasno, već će se "sudarati" u nadležnostima sa ostalim ministarstvima u budućoj Vladi Srbije. 
Janjić smatra da će formiranje ministarstva biti kontraproduktivno i da neće biti dovoljno da koordinira sve napore države koja će i dalje voditi pregovore, pripremati se i raditi na sprovođenju budućeg statusa pokrajine.  
– Ideja o takvom ministarstvu spominjala se i 2004. godine, jer Koordinacioni centar nije valjao još od 2002. godine. Tek sada se ne zna šta to telo treba da radi – rekao je on i dodao da pitanje Kosmeta podrazumeva i pitanje bezbednosti, ekonomije, finansija, brige o ljudima, stambene izgradnje i obrazovanja. Zbog svega toga, tim pitanjima ne može da se bavi samo jedno ministarstvo.  
– Zagovornik sam koordinacije koja je jača i operativnija od postojećeg Koordinacionog centra i koja se ne bi bavila parama, već usklađivanjem aktivnosti i politike. To bi moralo da se vodi u Savetu za nacionalnu bezbednost i da prolazi kroz vladu i Skupštinu" – kazao je Janjić, ističući da takve ideje "ne dolaze do pameti političara" pa će zbog toga biti formirano telo koje će biti neefikasno. Beta

Koštuničin kabinet još nepotpun
U senci jučerašnjeg nastavka skupštinske rasprave o smeni predsednika parlamenta Tomislava Nikolića, zbog koje je ceo dan provejavala sumnja da li će izbor vlade stići da se obavi do isteka roka (sutra u ponoć), u Demokratskoj stranci su vođeni poslednji razgovori o pojedinim ministarskim mestima.
G17 plus je u subotu uveče saopštio imena svojih kadrova u budućoj vladi, a isto veče su bila poznata i imena budućih ministara iz koalicije Demokratska stranka Srbije–Nova Srbija, s tim što je tek juče rano ujutro odlučeno da ministarstvo vera preuzme odlazeći ministar energetike Radomir Naumov. Do tada je u javnosti vladalo uverenje da će na tom mestu ostati dosadašnji ministar Milan Radulović.
Prema konačnim kadrovskim rešenjima DSS–NS i G17 plus, dakle, mandatar Vojislav Koštunica će, posle predstavljanja ekspozea, predložiti narodnim poslanicima sledeće kandidate za ministre: Dragana Jočića (unutrašnji poslovi), Velimira Ilića (infrastruktura), Slobodana Samardžića (Kosovo i Metohija), Aleksandra Popovića (rudarstvo i energetika), Zorana Lončara (prosveta), Predraga Bubala (trgovina i usluge), Radomir Naumov (vere), Mlađana Dinkića (ekonomija i regionalni razvoj), Tomicu Milosavljevića (zdravlje), Anu Pešikan (nauka) i Snežanu Marković-Samardžić (omladina i sport).
Jedini potpredsednik nove Koštuničine vlade biće Božidar Đelić (DS), koji će biti zadužen za brigu o evropskim integracijama.
Ostali kadrovi Demokratske stranke, prema nezvaničnim informacijama koje su bile poznate do zaključenja ovog broja, biće Dragan Šutanovac (odbrana), Vuk Jeremić (spoljni poslovi), Milica Bisić (finansije), Dušan Petrović (pravda), Dragan Đilas (ministar bez portfelja, zadužen za sprovođenje Nacionalnog investicionog plana). Na kvoti DS-a je i Rasim Ljajić, lider Sandžačke demokratske partije, koji bi trebalo da bude ministar za rad i socijalnu politiku. 
Kulturolog Zorica Tomić važila je poslednjih dana za sigurnog budućeg ministra kulture, ali se juče u ozbiljnoj konkurenciji za to mesto, prema nezvaničnim saznanjima, pojavilo i ime glumca Voje Brajovića.
Kandidat DS-a za ministra za državnu upravu i lokalnu samoupravu je, kako saznaje "Politika", poslanik Miodrag Đidić, advokat. Budući ministar poljoprivrede, prema nezvaničnim informacijama, trebalo bi da bude Slobodan Milosavljević, zaštite životne sredine Dušan Vasiljević, telekomunikacija Milica Biščević, a dijaspore – Jovan Filipović ili Milica Čubrilo.
Posle konačnog postizanja dogovora o strukturi vlade DS-a, DSS–NS i G17 plus, a pre zvaničnog saopštavanja imena budućih ministara,  mediji su bili preplavljeni informacijama iz različitih izvora o tome ko bi sve mogao zauzeti 23 ministarska mesta. Najduže je trajala dilema o ljudima iz redova DS-a. Do juče je, recimo, predsednik Privredne komore Srbije Slobodan Milosavljević važio za budućeg ministra telekomunikacija, a zamenik predsednika DS-a Dušan Petrović – za ministra finansija, dok je Milan Marković pominjan kao najverovatniji novi ministar pravde. Pošto je u noći između subote i nedelje Dušan Petrović u Skupštini Srbije najavio da će ga Marković zameniti na mestu šefa poslaničke grupe DS-a, bilo je jasno da će ipak neko drugi biti ministar pravde.
Vuk Jeremić je poslednjih dana jedini koji se pominje kao kandidat za ministra spoljnih poslova, što je donekle iznenađenje, s obzirom na to da se u DSS-u nezvanično moglo čuti da savetnik predsednika Srbije Borisa Tadića nije prihvatljiv za "narodnjake". Kako "Politika" saznaje, međutim, DS i DSS su se dogovorili da ne stavljaju veto jedni drugima na izbor kadrova za mesta koja su im pripala, ali i da svako bude neprikosnoven za svoje resore (dakle, prema poslednjim informacijama, neće biti "duplog ključa" ni za najvažnija ministarstva).
Jeremić je, u tom slučaju, logično rešenje, jer ga u zapadnim diplomatskim krugovima inače doživljavaju kao Tadićevog ministra spoljnih poslova. U tim krugovima se, naime, uvek smatralo da Ministarstvo spoljnih poslova koje je vodio Vuk Drašković nema toliku ulogu i značaj kao što ih ima neoficijelna diplomatija, odnosno komunikacija koju sa međunarodnim zvaničnicima održavaju ljudi iz kabineta predsednika i premijera Srbije.
Pored toga, prema informacijama našeg lista, Boris Tadić već neko vreme Jeremića predstavlja po evropskim metropolama kao budućeg ministra spoljnih poslova Srbije. Verovatno je zbog svega toga Jeremiću u javnosti pripisivana odgovornost za sastanak sa austrijskim kancelarom Guzenbauerom, čija je tema bila Kosmet, a o čemu tadašnji savetnik Borisa Tadića i koordinator pregovaračkog tima Beograda za KiM Leon Kojen nije ništa znao.  
Do juče nije bilo informacija o mogućem ministru za dijasporu, a onda su se pojavila dva imena – Milica Čubrilo je bivša direktorka Turističke organizacije Srbije, smenjena sa tog mesta prošle godine, a Jovan Filipović je predsednik Odbora za dijasporu DS-a.   
Iznenađujuća je i kandidatura za ministra Miodraga Đidića, jer je prethodno Rasim Ljajić slovio za izvesnog ministra za državnu upravu i lokalnu samoupravu, a pojedini mediji su u kandidate za tu funkciju uvrstili i sudiju Ustavnog suda Srbije Svetozara Čiplića i Gorana Kneževića, predsednika vojvođanskog odbora DS-a. Prema nekim izvorima, međutim, najčešće pominjani kandidat za ministra za rad i socijalnu politiku Gordana Matković nije želela obaveze u novoj vladi, pa je to mesto, prilično nenadano, pripalo Ljajiću. 
U javnosti se, takođe, najčešće spekulisalo da bi ranija ministarka ekologije Anđelka Mihajlov mogla biti budući ministar zaštite životne sredine, ali je ipak, nezvanično saznajemo, predložen Dušan Vasiljević, jedan od lidera studentskog protesta 1996/97. godine. 
Zanimljiva su i konačna rešenja DSS-a. Razlozi premeštanja ministara Popovića, Naumova i Lončara u druga ministarstva svakako će tek biti predmet pažnje javnosti. U poslednji čas, očigledno, iz kombinacija za ministarstvo vera ispali su Milan Radulović, ali i potpredsednica Nove Srbije Dubravka Filipovski i, kako su javile agencije, kandidovan je Naumov.
Za sada se oglasio samo odlazeći ministar prosvete Slobodan Vuksanović, koji je za svog naslednika Zorana Lončara, dosadašnjeg ministra za državnu upravu i lokalnu samoupravu, rekao da je odlično rešenje. "On je i moj prijatelj, a članovi stranaka treba da poštuju prioritete i odluke svojih stranaka i ja to apsolutno poštujem", rekao je Vuksanović Tanjugu.
Iznenađenje su i Slobodan Samardžić i Leon Kojen, koji će biti državni sekretar u ministarstvu za KiM, budući da se računalo na to da je čelno mesto u tom ministarstvu rezervisano za predsednicu Koordinacionog centra za južnu srpsku pokrajinu Sandu Rašković-Ivić. 
G17 plus je preksinoć odlučio još o nekim kadrovima u novoj vladi. Državni sekretar za regionalni razvoj biće Verica Kalanović, za ekonomske odnose sa inostranstvom Jasna Matić, za turizam Goran Petković, dok će državni sekretar za zapošljavanje biti Vladimir Ilić. Državni sekretar za sport biće Vlajko Senić, a na mesto državnog sekretara za privredu još niko nije predložen.

Tomislav Nikolić podneo ostavku
Tomislav Nikolić od juče više nije predsednik Narodne skupštine Srbije, pošto je tačno u pet minuta do 18 časova podneo ostavku na tu funkciju. Ovom odlukom, Nikolić je stavio tačku na dvodnevnu raspravu o zahtevu za njegovo razrešenje, koji je podnelo 127 poslanika DS-a, DSS-NS-a, G17 plus, posle dogovora ovih stranaka da formiraju novu vladu.Kako je juče najavljeno, svi poslovi neophodni za izbor nove vlade, biće završeni do utorka, kada će ona biti izabrana.Ostavci Tomislava Nikolića prethodila je debata koja je započela preksinoć, a završena juče u kasnim popodnevnim satima, posle dramatičnog prekida sednice oko 16 časova. Do prekida je došlo kada je Ivica Dačić, šef poslaničkog kluba SPS-a, zatražio od predsedavajućeg Milutina Mrkonjića da napusti predsedavanje sednici, "kako niko ne bi optuživao socijaliste da su pomogli izboru vlade."
Mrkonjić je, pre toga, obavestio poslanike da će produžiti sednicu i posle 18 časova, kako bi se okončala rasprava o tački dnevnog reda, o kojoj se u tom trenutku, bude raspravljalo. Prema redosledu, to je bio Predlog zakona o ministarstvima, bez kojeg nema izbora vlade. Na zakon je uloženo više od 70 amandmana, a s obzirom da od rasprave u načelu, do rasprave o amandmanima mora da prođe 24 časa, ovakva Mrkonjićeve odluka je bila neophodna. Radikali su je, međutim,  dočekali žestokim kritikama, na koje je reagovao Dačić. Mrkonjić je ustao s mesta predsedavajućeg, a u sali je nastala pometnja.
U jednom trenutku, Miloš Aligrudić, šef poslaničkog kluba DSS-a, tražio je reč, ali je seo kad je shvatio da nema ko da mu je da. U sali, tog trenutka, nije bilo Radeta Obradovića, potpredsednika iz redova DSS-a, da preuzme predsedavanje, pa se Mrkonjić, ipak, vratio na mesto predsedavajućeg da bi dao petnaestominutnu pauzu da se sastanu šefovi poslaničkih klubova i dogovore. Posle ovog sastanka, Mrkonjić se vratio na mesto predsedavajućeg, pa je debata o Nikolićevom razrešenju nastavljena, sve dok je on, svojom ostavkom nije prekinuo.
Da će trku s vremenom u kojem mora biti izabrana nova vlada, učiniti dodatno dramatičnom, radikali, ali i socijalisti, najavili su, posredno, preksinoć, pre početka zasedanja. Nisu došli na sednicu Zakonodavnog odbora, na kojoj je trebalo da se razmotri Predlog zakona o ministarstvima, čije usvajanje je neophodno da bi se uopšte birala vlada, a bez njih ona nije mogla biti održana. Sve što se potom događalo, samo je potvrdilo ovu najavu.
Predsednik parlamenta Tomislav Nikolić, otvorio je preksinoćnu sednicu obavestivši poslanike da je stigao zahtev 127 poslanika za njegovo razrešenje sa te funkcije, kao i predlog da se za novog predsednika izabere poslanik DS-a Oliver Dulić. Predlog Dušana Petrovića, šefa poslaničke grupe DS-a, da se objedini rasprava o Nikolićevom razrešenju i Dulićevom izboru, inicirao je jednoiposatnu diskusiju o povredama Poslovnika u kojoj je ukazivano da se ove dve rasprave nikako ne mogu objediniti. I dok su se u sali smenjivali govornici po ovom pitanju, u skupštinskom holu, poslanici DSS-a čudom nisu mogli da se načude Petrovićevim predlozima. U holu se moglo čuti i da je Oliver Dulić, bio iznenađen kad mu je rečeno da će on biti kandidat za predsednika parlamenta.
Petrovića je, međutim, kako je rekao, iznenadio Tomislav Nikolić što se protivi ovim predlozima ("Vi ste, na sastanku sa šefovima poslaničkih grupa, kazali da se može rasprava objediniti"). Nikolić mu je odvratio: " Mogao sam da vam kažem i da skočite u bunar. Ja ću odlučiti kad će moja funkcija prestati – danas, ili sutra. Ja se osećam još toliko živim da ne dozvoljavam da raspravljate o novom predsedniku dok sam ja predsednik". Petrović je potom povukao svoj predlog. Ali je rasprava nastavljena, a u njoj su "otkriveni" detalji dogovora pre izbora Tomislava Nikolića za predsednika.
Aleksandar Vučić, zamenik šefa poslaničke grupe SRS-a, obraćajući se Milošu Aligrudiću kazao je kako su "predstavnici DSS-a govorili da se moramo odupreti Renovim i Solaninim pritiscima..." Vučić je kazao i da se insistiralo na tome da Nikolić ne podnese ostavku, čak i ako se postigne dogovor o novoj vladi i da je tim razgovorima svedok bio Ivica Dačić.
Odgovarajući na sve što je ranije rečeno, Miloš Aligrudić, šef poslaničke grupe DSS-a, zahvalio se Tomislavu Nikoliću na korektnom radu na mestu predsednika parlamenta i podsetio da je prilikom  Nikolićevog izbora rekao da to nema veze sa izborom vlade. Podsetio je i da je Nikolić rekao kako onaj ko kaže da se formirala neka vladina većina, laže. On je iz stenograma citirao svoje reči da izbor predsednika skupštine nema veze sa izborom vlade i da, kad se formira vlada, i predsednik parlamenta mora da reflektuje njenu većinu u skupštini.
Aligrudić je potom govorio i o, kako je rekao, teškim rečima i optužbama koje su razmenjivali poslanici DSS-a i DS-a, istakavši: "To je bilo zato što su u toku bili teški pregovori o vladi. Što se tiče naše politike prema Kosmetu, nama ne pada na pamet da je menjamo, nikad nećemo zameniti Kosmet za članstvo u EU. Ako nam tako nešto neko ponudi – nema pridruživanja EU, niko takvu cenu ne bi platio."
Odmah posle Aligrudićevog obrazloženja, za reč se javio Čedomir Jovanović, šef poslaničke grupe LDP-a, koji je kazao Aligrudiću da ne može tako besmisleno da obrazloži predlog za smenu Nikolića. On je podsetio da je glasao protiv Nikolićevog izbora, a "vi ste, kada ste ga birali pričali o demokratskoj proceduri." Jovanović je kazao da mu je žao što je DS odustala od izbora, da je Nikolić simbol politike ratova, zabranjivanja medija, hapšenja 40.000 studenata... Jovanović je konstatovao: "Toliko ste sludeli zemlju u ova tri meseca, a sada se predstavljate da radite za njeno dobro. Ovo je skandal"
Dačić, koga je Vučić naveo kao svedoka prethodnog dana, potvrdio je juče u nastavku rasprave sve Vučićeve navode o dogovorima pre Nikolićevog izbora, pozivajući Miloša Aligrudića, koji nije bio u sali da dođe i da, makar, sluša, ako već neće da odgovara.
I jučerašnja rasprava je, kao i prethodne noći, protekla u znaku diskusija radikala i socijalista, koji su uporno nastojali da uvuku poslanike DSS-a u raspravu, da objasne zašto sada smenjuju Nikolića, ali niko od njih nije odgovarao.
Koliko je ova trka s vremenom i cela rasprava bila dramatična, na neki način, ilustrovao je Balint Pastor (SVM), juče ujutro, rekavši da mu je zadovoljstvo što se poslanicima obraća danju – "moram da konstatujem da je Srbija postala noćna država." On je dodao: "Predsednik parlamenta se bira noću, razrešava se noću, a i vladu ćemo dobiti noću."
Nešto slično rekao je, posle jučerašnjeg dramatičnog prekida sednice, i Čedomir Jovanović, šef poslaničke grupe LDP-a, obrativši se predstavnicima stranaka koje su se dogovarale o vladi. On je ih je optužio što su Srbiju dovele u cajtnot i neizvesnost da vlada bude izabrana. Ponovivši da se on nikada neće slagati sa Nikolićem i da je bio za njegovu smenu, Jovanović je rekao da samo Nikoliću "možemo da zahvalimo što ćemo dobiti vladu u ustavnom roku, on je pokazao odgovornost, ova sednica se nikada ne bi završila bez njega." Jovanović je preneo poslanicima da je Nikolić na sastanku sa šefovima poslaničkih grupa rekao da će podneti ostavku i omogućiti da se vlada formira u ustavnom roku.
Nikolić je, posle podnošenja ostavke, dobio aplauz, sednica se nastavlja danas kad treba da se razgovara o zakonu o ministarstvima, a, prema planu, vladu ćemo dobiti poslednjeg dana ustavnog roka u utorak.
-----------------------------------------------------------
Nikolićevo obraćanje poslanicima
Obraćajući se poslanicima, Tomislav Nikolić je kazao da je pre izbora zaista razgovarao sa predstavnikom Vojislava Koštunice. On je ispričao: "Pitao sam ga da li ja to sada razgovaram sa Vojislavom Koštunicom? Potvrdio mi je da mi prenosi njegove stavove. Bio sam prisiljen da obećam da neću podnositi ostavku kad ’žuti‘ to zatraže, zato što je Vojislav Koštunica rekao da na čelu skupštine treba da bude čovek koji neće izdati Kosovo i Metohiju. Mene je za predsednika izabrao narod, a kada su videli da ne mogu da me smene, pozvali su u pomoć Brisel i Vašington. I vladu će izabrati narod, ja ću im čestitati, neću pobeći iz sale. Kako sam ja shvatio Vojislava Koštunicu, Srbiju čeka težak ispit: EU nam uzima Kosmet, Rusija ga brani".
Nikolić je kazao da je shvatio kako da DSS ostaje pri stavu da Kosmet ne može da se menja za članstvo u EU, za "DS je članstvo u EU iber ales, a ako nas taj izbor čeka, SRS se opredeljuje za Rusku federaciju...."
On je istakao i da će, ako nas taj ispit čeka, povesti narod u borbu protiv ove vlade, koja bude stvorena, ukoliko opstane posle pada Kosmeta, a "ako formirate vladu da biste premostili gubitak Kosmeta, grdno se varate, pitaćemo Vojislava Koštunicu da li se dogovorio sa Tadićem da mirno prihvati gubitak Kosmeta, ako vi to prihvatite – mi to nećemo."
Na činjenicu da je bio predsednik skupštine samo šest dana, Nikolić je rekao da "nije naivan, nego samo pošten", te da je, kako je naveo, poštene lako prevariti. 
Nikolić se od poslanika oprostio rečima da ga je sramota što je nekima bio predsednik i otišao sa govornice zaboravivši da nije podneo ostavku.
Vratio se da kaže "podnosim ostavku" i otišao.
M. Čekerevac
-----------------------------------------------------------
SAZNAJEMO..Predlog da se vlada bira danas  
Na jučerašnjem popodnevnom sastanku šefova poslaničkih grupa dogovoreno je kako će Skupština Srbije raditi u naredna dva dana, kako bi do isteka roka bila izabrana vlada, izjavio je predsednik Liberalno-demokratske partije Čedomir Jovanović. Prema njegovoj najavi, prenosi Beta, najavljeno je da se danas od 10 do 14 časova raspravlja o Predlogu zakona o ministarstvima, potom, po isteku zakonskog roka od 24 sata, u utorak od 14 do 18 amandmani na taj zakon, a od 18 do ponoći će se izabrati vlada. 
Kako "Politika" nezvanično saznaje, međutim, stranke koje su postigle dogovor o vladi traže mogućnost da se izbor vlade ipak obavi danas. Kako je predloženo na sastanku šefova poslaničkih grupa, u današnjem nastavku sednice bi mandatar dr Vojislav Koštunica mogao da izloži program i sastav nove vlade, a ako bi se svi držali takvog dogovora, kažu za "Politiku" neki od prisutnih na sastanku iz nove skupštinske većine, vlada bi mogla da se izabere čak i večeras.
Naime, šefovi poslaničkih grupa su se, bar na jučerašnjem sastanku kako kažu naši izvori, saglasili da dogovorom reše "problem sa rokom da dobijemo vladu do sutra u ponoć", to jest da rasprava o Predlogu zakona o ministarstvima traje do 14 časova, da se, što se njih tiče i ako se nađe mogućnost u Poslovniku, onda obavi rasprava o pojedinostima, a u 16 časova, ekspozeom budućeg premijera, da se pređe na raspravu o vladi.
Da podsetimo, po Poslovniku, između načelne rasprave o zakonu i rasprave o amandmanima treba da protekne 24 sata, a poslanici SRS i SPS su juče, posle završetka ovog sastanka i sednice ipak izjavljivali da još nije nađena mogućnost da Poslovnik dozvoli da se ova odredba ne poštuje, te da vladu, ipak, očekuju u utorak.M. Nikić

Turska u previranju
Specijalno za "Politiku"Istanbul, 13. maja – Tursku je zahvatio talas protesta, koji se, poput cunamija, valja Anadolijom, kako bi se javnost upozorila na preteću islamističku opasnost.U Izmiru, trećem po veličini gradu, jutros se sleglo milion ljudi. Organizatori veruju da će se do kraja dana okupiti dva miliona. Oni su nosili turske zastave i portrete Mustafe Kemala Ataturka, uz jednodušnu poruku "Turska je sekularna i biće sekularna. To će svet uskoro videti. Ne, šerijatu (verskom pravu)".
Masovne demonstracije su, pre Izmira, održane u Ankari i Istanbulu. Ali, to je samo početak. "Serija demonstracija treba da prisili vladu da ustukne. Moramo upozoriti da opasnost od islamista još nije prošla. Proteste treba nastaviti", izjavio je Neslihan Erkan, jedan od govornika na protestnom skupu.
Demonstracije su održane pod jakim merama bezbednosti. To se i očekivalo, pošto je juče u Izmiru podmetnuta bombu od koje je stradala jedna osoba dok je 14 namernika povređeno.
Turska se našla na političkoj klackalici onog časa kada je vladajuća Partija pravde i razvoja (AKP) kandidovala za predsednika ministra spoljnih poslova Abdulaha Gula, koji ima profundamentalističku biografiju. Prema važećem izbornom zakonu, on je bez problema trebalo da bude izabran u medžlisu. Ali, posle upozorenja armijskog vrha da bi to bio izazov za sistem, opozicija se uhvatila za slamku: postavila je pitanje kvoruma u parlamentu, jer to pitanje nije precizno regulisano. Ustavni sud, u kome tradicionalno sede pobornici sekularizma, "presudio" je da šef države ne može biti izabran ukoliko nisu prisutne dve trećine poslanika. U vladajućoj stranci, koja ima čak 354 od ukupno 550 mesta, uporno tvrde da je kvorum samo – prosta većina.
Pristalice Gula izjavljuju da je u parlamentu, koji bira šefa države, izvršen "ustavni udar". "To je metak ispaljen u demokratiju", kaže premijer Tajip Erdogan i odmah je predložio vanredne izbore koji će se održati 22. jula. Ankete najavljuju da će on pobediti, možda ubedljivije nego 2002. godine. To je ono što je sada diglo na noge male opozicione stranke, koje zbijaju redove da bi zaustavile pohod proislamističke stranke koja inače opovrgava te optužbe.
U takvoj situaciji Gul je povukao svoju kandidaturu, ali, kaže, privremeno. U međuvremenu je pokrenuta inicijativa da ubuduće građani – a ne poslanici – biraju šefa države. U AKP najavljuju da će ponovo kandidovati Gula i uvereni su da će pobediti: ili u medžlisu ili na neposrednim izborima.Vojislav Lalić

Ozbiljne razlike oko Kosova
Moskva – Američki državni sekretar Kondoliza Rajs boraviće danas i sutra u zvaničnoj poseti Rusiji, a jedna od ključnih tema u razgovorima sa ruskim zvaničnicima, kako se očekuje, biće razlike u pristupu SAD i Rusije kada je reč o rešavanju statusa Kosova i Metohije u Savetu bezbednosti UN. Da razgovori neće biti jednostavni, najavio je pred njen dolazak stalni predstavnik Rusije u UN Vitalij Čurkin. On je naglasio razliku između namera SAD i zemalja "evropske trojke" (Francuske, Velike Britanije i Nemačke) da se srpskoj pokrajini da nezavisnost pod međunarodnim nadzorom, i nastojanja Rusije da pregovori između Beograda i Prištine budu nastavljeni do pronalaženja uzajamno prihvatljivog rešenja. "Glavna protivrečnost je u tome što Amerikanci i Evropljani, da ih tako nazovem, iako je i Rusija evropska zemlja, polaze od neophodnosti da se odmah odobri plan (izaslanika UN Martija) Ahtisarija, što znači da se odmah otvori put za nezavisnost Kosova. Mi smatramo da je to pogrešno", istakao je Čurkin u izjavi za ruski satelitski televizijski kanal "Vesti 24". 
Šef ruske misije u UN je istakao da Moskva smatra da je neophodno nastaviti pregovore i pronaći rešenje sa kojim će se saglasiti obe strane, ne isključujući ni mogućnost upotrebe veta na američko-evropski nacrt rezolucije. Posle razgovora Rajsove, čija se zemlja zalaže za nezavisnost južne srpske pokrajine, i Lavrova, na Ist riveru se očekuje da bi u SB UN moglo da počne razmatranje američko-evropskog nacrta. 
Prema izjavi Čurkina, pitanje je koliko ima smisla baviti se time "uz postojanje tako ozbiljnih razlika".
Zvanični predstavnik ruskog Ministarstva inostranih poslova Mihail Kaminjin rekao je da Rusija u ovom trenutku želi zajedničko utvrđivanje daljih koraka "za stimulisanje pregovora i nalaženje kompromisnog rešenja koje bi odgovaralo interesima međunarodne stabilnosti". 
Dolazak Rajsove u Moskvu biće i prilika za razgovor o odnosima dveju zemalja, koje u poslednje vreme karaketrišu nesporazumi i mnoge podsećaju na obnovu hladnog rata. 
U razgovoru će biti pokrenute "goruće teme", kao što su jednostrani američki plan o raspoređivanju elemenata protivraketne odbrane u Evropi – koji su izazvali oštru kritiku u Moskvi, kao i odnosi SAD i Rusije sa ruskim susedima na postsovjetskom prostoru. Govoreći u američkom Senatu, Kondoliza Rajs je istakla da odnosi dveju zemalja prolaze "težak period" i da Vašington sa zabrinutošću gleda na "koncentraciju vlasti u Kremlju" i "odstupanje od reformi koje su dovele do decentralizacije vlasti". 
Tanjug

Vojnik JNA od Slovenije traži odštetu
Od našeg stalnog dopisnikaLjubljana, 13. maja – Izet Velagić, bivši regrut vojske SFRJ (JNA) presavio je tabak i tužio Sloveniju, Hrvatsku ali i BiH zbog teških opekotina koje je 1990. dobio prilikom požara u kasarni u Ljubljani gde je bio na odsluženju redovnog vojnog roka, saopštio je njegov advokat Luka Šušak iz Zagreba. Danas 37-godišnji Velagić, imao je u vreme nesrećnog događaja 20 godina, stoga tvrdi da je požar u vojnoj radionici koji mu je oštetio 45 odsto kože, krivac ne samo za to da je proglašen trajno radno nesposobnim već mu je uskratio i normalan porodični život.
Velagić od Slovenije zahteva odštetu od 95.000 evra zbog straha i pretrpljenog bola, kao i zbog unakaženog fizičkog izgleda. Zbog nastale materijalne štete koja je posledica nesreće i nemogućnosti da se sam izdržava (po struci je automehaničar) tužbom traži i 400 evra mesečno, počevši od januara 1991. Njegovi advokati, koje je angažovao da tuže Sloveniju i BiH, objašnjavaju da je Velagić zbog teških povreda do sada izdržao već deset komplikovanih operacija uključujući transplantaciju 24 odsto kože i tkiva. Ostao je bez oba dlana, ima oštećen sluh i polne organe, izgubio je kosu a lice mu je deformisano.
Velagić ističe da nije kriv za eksploziju i požar koji je izbio u kasarni JNA u Ljubljani, za šta optužuje loše uslove. Hrvatsku tuži zato što se zakonom obavezala da "preuzima odgovornost za štetu za koju je bila odgovorna SFRJ". Razlog za uplitanje Zagreba u spor Velagić pronalazi u činjenici da je pokrenuo postupak protiv JNA pred Vojnim sudom u Zagrebu još 25. 6. 1991. ali je suđenje baš tada prekinuo a kasnije i onemogućio rat i raspad prethodne države.
Sad tuži Sloveniju zato što mu se kao vojniku JNA na njenoj teritoriji dogodila nesreća, BiH zato što ga je regrutovala u JNA a Hrvatsku zato što je tamo imao prijavu boravka – u vreme nesreće. Državno pravobranilaštvo u Ljubljani odbija da komentariše ovaj slučaj, kao i da otkrije je li tužba uvažena. Nezvanično saznajemo da nadležni slovenački organi smatraju da je odgovornost za odštetu Velagiću na strani Beograda, jer je "tamo bila komanda, odnosno Generalštab JNA".
S. Vasović-Mekina

Počela istraga o zločinu u Sajevcu
Od našeg stalnog dopisnikaKarlovac, 13. maja – Počela je istraga o likvidaciji Marka Roknića i njegove kćerke Danijele, kao i Danijeline tetke Dragice Ninković, koji su ubijeni 5. oktobra 1991. godine u karlovačkom naselju Sajevac. Svi su oni bili srpske nacionalnosti. U Karlovačkoj policijskoj upravi o tome ćute. U svom današnjem regionalnom izdanju, zagrebački "Večernji list" piše o tome, ne navodeći imena osumnjičenih i ubijenih, već navodi samo da je karlovačka policijska uprava počela istragu "za ubistva na Sajevcu 1991. godine". Navedeno je da je jedan od privedenih, u trenutku dok su mu policajci stavljali lisice na ruke, doživeo nervni slom i da je hteo da se ubije. Zagrebački list ne navodi ime te osobe, ali komšije Željka Gojaka, dobro upućeni u njegovo psihičko stanje godinama posle ovog zločina, tvrde da bi upravo on to mogao da bude. Kažu i da je njegova majka, suočena sa sumnjama da joj je sin ubica, teško psihički obolela. 
List navodi sledeću izjavu jednog od aktera: "Nas nekolicina pokušali smo da obiđemo svoje kuće u kojima nije bilo nikoga. Tada je na nas iz kuće Roknićevih doletela bomba i ranila dvojicu među nama. Mi smo otvorili vatru i ubrzo se povukli. Posle toga više nismo dolazili na to područje. Tek smo kasnije doznali da je u kući bilo stradalih. Srbi su našu odbranu proglasili zločinom, a na Radiju Petrova gori ucenili su nam glave". 
"Politika" je već objavila informaciju da je Branka Roknić, supruga Marka Roknića i Danijelina majka, koja je preživela taj masakr, podnela zahtev karlovačkom Opštinskom sudu da utvrdi smrt njene kćerke, jer smrt njenog muža ni jednog trenutka nije bila sporna. 
U junu prošle godine, sudija karlovačkog Opštinskog suda Anđelka Dukovac potpisala je zapisnik u kojem je navedeno i svedočenje o načinu na koji su likvidirani članovi familija Roknić i Ninković. Ona sama je i svedok ovog zločina, kao i tetka pokojnog Marka, Ana Gojak. Branka je inače Hrvatica, a Ana je Srpkinja udata za Hrvata. Njih dve su igrom slučaja preživele taj masakr, kao i Brankin i Markov sin Nenad. Branka sa sinom Nenadom živi u Srbiji, gde se nalazi i Dragan, sin pokojne Dragice Ninković. Podsetimo i na događaj od 5. oktobra 1991. u kući Roknića. Kod Roknića na ručku su bili Marko Roknić, supruga Branka, njihova kćerka 14-godišnja Danijela, njihov sin Nenad, nekoliko godina mlađi od Danijele, tetka Dragica Ninković, i Markova tetka Ana Gojak. Pripadnici Zbora narodne garde, predvođeni njihovim komšijom Željkom Gojakom, čija je kuća od Roknićeve udaljena oko 300 metara, rafalima iz automatskog oružja su zasuli kuću Roknićevih, ušli u dvorište, bacili bombu, ubili psa i provalili u prizemlje kuće gde su zatekli Branku, Danijelu, Dragicu i Anu, pošto su koju sekundu pre toga Marko i Nenad otišli na sprat. Željko Gojak je odmah iz pištolja ubio Dragicu Ninković, a kad se Marko sjurio niz stepenice odmah je i njega ubio. Za to vreme Branka je Danijelu sakrila pod sto, prekriven širokim stolnjakom. Međutim, Gojak je to primetio, podigao stolnjak i 14-godišnjoj devojčici pucao u leđa. Majka ga je molila da zove hitnu pomoć, jer je Danijela još disala, preklinjala ga je da to uradi podsećajući ga da i on ima dve devojčice, ali pomoći joj nije bilo. Ubrzo je izdahnula, a kad je neko hteo da puca i u Branku neko od hrvatskih vojnika je dobacio: "Nju nemoj, ona je Hrvatica, neka pati".

Hamas pozajmio Mikija Mausa
"Mi, pioniri sutrašnjice, obnovićemo slavu naše nacije", kaže poznati pištav glas iz crtanog filma, nalik Mikiju Mausu, sa kojim su odrastale generacije dece. "Mi ćemo osloboditi Al Aksu, inšalah; oslobodićemo Irak, inšalah; i oslobodićemo  muslimanske zemlje koje su okupirale ubice." Kompanija "Volt Dizni" nikada nije svoje likove upotrebila u političke ciljeve. Prodoran glas džinovskog crtanog lika pod imenom Farfur, slika i prilika zaštićenog Mikija Mausa, tačnije njegov klon, gostovao je u dečijoj emisiji koja se petkom emituje na Al Aksa televiziji, stanici koju "vodi" Hamas, najveća palestinska militantna islamistička organizacija. Za Izrael, Sjedinjene Države i Evropsku uniju važi kao teroristička organizacija, dok se njeni istomišljenici – kako sami govore – bore za odbranu Palestinaca od brutalne vojne okupacije. 
Farfur, u prevodu "leptir", džinovski miš u liku Mikija Mausa, iz Hamasove TV stanice održao je pridiku Sjedinjenim Državama i Izraelu, u crtaću namenjenom deci, u najnovijoj epizodi "Pioniri sutrašnjice". 
Pozvani da učestvuju u Farfur šouu, mnogi od njih zapevali su Hamasov slavospev borbi protiv Izraela. 
Izraelska organizacija za nadgledanje palestinskih medija kaže da je svako iskorišćavanje prilike za indoktrinaciju mladih gledalaca o učenju islamske nadmoćnosti, mržnja prema Izraelu i Sjedinjenim Državama i podrška "otporu", eufemizam Palestinaca za teror.
Pomenuta TV stanica nije imala komentar, a lider Hamasa iz pojasa Gaze, Jehija Musa, demantovao je huškanje dece protiv Jevreja, ističući da je njihov problem okupacija i okupatori, a ne Jevreji. 
Dejvid Bejker, zvaničnik kancelarije izraelskog premijera Ehuda Olmerta, izjavio je da nema ničeg komičnog u podstrekavanju mladih generacija Palestinaca da mrze Izraelce. 
U prvom času, portparol Kompanije "Volt Dizni" sa sedištem u Burbonku, u Kaliforniji, nije odmah želeo da komentariše upotrebu Diznijevog lika i karaktera. Ali, juče se oglasila Dajana Dizni Miler, kćerka Volta Diznija, i u intervjuu u listu "Njujork dejli njuz" izjavila da je podsmevanje Mikiju Mausu pravo zlo. Upotreba njegovog lika za indoktrinaciju dece u učenju da budu zla, za svaku je osudu. Zlo je upotrebiti ikonu Mikija Mausa kao propagandnu igračku za mržnju, izjavila je Dajana Dizni Miler.
Diznijev Miki Maus na Hamasov način nije preživeo premijeru. Uništilo ju je ono javno mnenje koje se ne zalaže za školske lekcije o primeni mržnje. A Farfur, iliti klon Mikija Mausa, trebalo je da pripremi teren za glorifikaciju nasilja na palestinskim teritorijama, gde su snovi o islamskoj dominaciji i neprijateljstvu prema Sjedinjenim Državama i Izraelu prilično rasprostranjeni. 
Ipak, ovaj najnoviji Hamasov "leptir" postao je jedan od dokaza da kolaps vrednosti ipak postoji, i da Farfurove lekcije mogu da budu toksične za palestinsku decu.
Stariji uglavnom ponekad sporije uče – ali najnovija vest je da su militanti Hamasa suspendovali TV program u kome nepogrešiva kopija Mikija Mausa, klon Farfur propoveda deci globalnu islamsku dominaciju.

Sadović protiv Stejt departmenta
Od našeg stalnog dopisnikaBanjaluka, maja – Izveštaj američkog Stejt departmenta, u kojem je Bosna i Hercegovina označena kao zemlja u kojoj teroristi stvaraju svoja skloništa i čine je potencijalnim mestom za planiranje terorističkih operacija širom Evrope, izazvao je žestoku reakciju ministra bezbednosti BiH Tarika Sadovića, iz Stranke demokratske akcije.
Odbacujući izveštaj Stejt departmenta, Sadović je rekao da nema "saznanja koja bi ukazivala na konkretne pretnje izvršenja dela međunarodnog terorizma". Povodom tekstova u štampi u kojima se BiH dovodi u vezu sa razvojem međunarodnog terorizma, on je rekao: "Odlučno odbacujem takve kvalifikacije, jer su ideološki obojene i sračunate. Ako su u BiH muslimani većina, to ne može biti razlog da se ona ocrni i da se stalno nekome pravda zbog toga".
O vezama BiH, bolje rečeno Federacije BiH, sa islamskim teroristima govorili su i mnogi svetski autoriteti. Pre dve godine komandant Štaba NATO u BiH general Luis Veber je rekao da u ovoj zemlji "postoje naznake o aktivnostima terorista", zbog čega međunarodne snage na oku drže određen broj lica i organizacija. Jedan od vodećih svetskih stručnjaka za terorizam Johan Gunarante je pre tri godine izjavio: "BiH je postala značajna baza i tranzitni centar islamskog terorizma i to ne samo Al Kaide nego i brojnih manjih terorističkih organizacija."
Glavni savetnik Odeljenja za pitanja terorizma i nekonvencionalnog ratovanja u američkom Kongresu Jozef Bodanski je još u oktobru 2004. godine rekao: "Mreža u BiH, najkraće rečeno, priprema i kontroliše teroriste koji kasnije dolaze u zapadnoevropske zemlje. S druge strane, teroristi za kojima su raspisane poternice u zemljama zapadne Evrope, vraćaju se nazad u BiH, gde ih očekuju oficiri za vezu, obezbeđuju im smeštaj i skrovište, a kasnije ih prebacuju dalje, uglavnom na Istok", rekao je Jozef Bodanski, dodavši da "za sve to znaju vlasti u BiH, koje ne rade dovoljno na suzbijanju terorizma".
On je tada rekao da su u terorističke napade širom Iraka umešani "Alahovi mučenici". Oni su, objasnio je Bodanski, "obučavani u okolini Zenice", odakle su "preko Italije otišli u Irak, kako bi se borili protiv američkih snaga".
Da je izveštaj Stejt departmenta zasnovan na činjenicama govore i ova dva podatka. Prvi – Mamdouh Mahmud Salim, zvani Abu Hadžer, boravio je u maju 1998. godine u Zenici gde se sastao sa Džamalom Ahmedom al Fadilom, koji je kasnije postao saradnik američkih obaveštajnih službi. Abu Hadžer je Al Fadilu preneo "da je Al Kaidin cilj pretvaranje BiH u bazu za evropske operacije". Drugi – posle napada SAD i njenih saveznika na Irak, vođa Al Kaide Osama bin Laden i njegovi saradnici pozivali su i svoje pristalice i u BiH da Amerikancima uzvrate tako što će im "dati ukus krvi". 
Među onima koji su hteli da Amerikancima i njihovim saveznicima daju "ukus krvi" bila je i grupa Mirsada Bektaševića ili Maksimusa. On i Abdulakidr Cesur su se u Sarajevu pripremili za samoubilački napad na jednu ambasadu, ali su, zajedno sa pomagačima, uhapšeni i osuđeni.Boro Marić

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Argentinska igra na damu
Pitanje koje zaokuplja političke krugove u Buenos Airesu,, ovog leta na izmaku na južnoj polulopti je da li će se na predsedničkim izborima kandidovati " on ili ona".Da li će   Nestor Kiršner u povoljnom trenutku kad sve ankete pokazuju njegovu popularnost  potražiti drugi mandat, ili će tu priliku prepustiti svojoj supruzi senatorki Kristini Fernandes de Kiršner. Bilo bi neobično da predsednik bilo koje zemlje u tako povoljnom trenutku, sa ekonomskim rastom od osam odsto godišnje odustane od drugog mandata. 
Ali Kiršnerovi nisu tako loši u matematici kako se to može na prvi pogled učiniti.  Igrom na damu, mogli bi na izborima 28. oktobra,  sebi kao bračnom paru da otvore vrata ružičaste predsedničke  palate na legendarnom Majskom trgu za sledećih dvanaest godina najmanje…
Predsednikovanje u Argentini ograničeno je na dva četvorogodišnja mandata , ali nekadašnji predsednik, može povratiti svoj portfelj posle četvorogodišnje pauze. Tu šansu pokušao je da iskoristi peronistički kandidat Karlos Menem, ali mu nije uspelo. Ali Menem je osim što je menjao zvanične i nezvanične žene , imao još dosta putera na glavi.  Kiršnerovi za sada obavljaju svoj posao besprekorno, a iza njih se ne vije nikakav oblaci bračnog a kamoli političkog neverstva. "Bio bi to način da se izbegnu slabosti drugog mandata, kad popušta partijska disciplina, ocenjuje kolumnista konzervativnog buenosajreskog lista "Nasion". Kristini bi se omogućilo predsedničko mesto sledećih osam godina, a zatim bi se vratio Nestor Kiršner, kao šlag na tortu. Peronizam, kome oba supružnika pripadaju pamti harizmatične parove. Huan Domingo Peron vladao je uz svesrdnu pomoć Evite koja je postala idol mase siromaha  i koje su masovno dovlačili u grad . Beskošuljaši, kako je nazvana masa iz argentinskih prostranih provincija, su pravili koloritni bučni imidž na Majskom trgu dok je Evita sa balkona Kasa Rosade  plenila mase svojim saosećanjem I obećanjima marginalizovanim slojevima. Perona je nasledila njegova sledeća supruga Izabela, ali nikada  nije uspela da bude omiljena  i to vreme pamti se po neredima , nasilju i parapolitici…
Ali vremena su se promenila, pa su Kiršnerovi danas jako daleko od početnog  populizma koji je krasio ili ružio peronizam. Analogija sa Bilom i Hilari Klinton mnogo je približnija, kažu analitičari. 
Gospođa Kristina Kiršner je pravnik, ima 54 godine, bila je član oba doma Kongresa a sada je vođa peronističke grupe u Senatu. Jedina je među Kiršnerovim ljudima od poverenja, koja  ga kritikuje bez posledica po svoju karijeru. U Parizu se srela sa vrhunskim političkim ličnostima, a planira da u aprilu  putuje u SAD. Neki peronisti već je ističu kao svog novog predsednika, dok se drugi tome protive. Najnovija anketa predviđa joj pobedu već u prvom krugu, a jedini konkurent koji je po popularnosti nadmašuje je njen suprug, sadašnji predsednik ali i dokazani kavaljer kada je o Kristini reč. 
Argentinski autori definišu par Kiršner kao političku ekipu koja se uigrala od samog početka sedamdesetih kada su se upoznali  na univerzitetu u La Plati. Kristina je bila poznatija od svog muža, koji je bio prilično anoniman pre nego što je, pošto je Karlos Menem morao zbog finansijskih skandala da se povuče, postao predsednik. Vreme je da i Nestor Kiršner dokaže svoju privrženost političkom timu  u koju se zaricao stupajući u brak sa Kristinom Fernandes. Pogotovo što igra na damu, kako pokazuju ankete ne izlaže zemlju prevelikom riziku.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>