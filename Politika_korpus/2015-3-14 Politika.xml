<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Priča o zapadnim i istočnim plaćenicima
Kada god neko počne priču o zapadnim abonentima u Srbiji, potpisnik ovog teksta se priseti posete centrali medijske imperije Slobodna Evropa koja se dogodila u jesen 2002. godine u Pragu. Dok su nam ljubazni domaćini zabrinuto objašnjavali da se gase servisi za istočnoevropske države kada se u Vašingtonu proceni da je zemlja u dovoljnoj meri demokratizovana, ali da će naši građani imati tu čast da prate programe Slobodne Evrope sve dok traje kosovska kriza, na dnu hola pojavila se grupa jednolično obučenih ljudi, orijentalnog izgleda i zbunjenog ponašanja. Na polušaljivo pitanje nekog od prisutnih gostiju iz Srbije iz kojeg su servisa ovi ljudi koji koračaju ka nama, domaćini su odgovorili sasvim ozbiljno – iz novog servisa, iračkog. Nekoliko meseci kasnije, počeo je napad na Irak, koji se izgleda još nije dovoljno demokratizovao jer se na sajtu Slobodne Evrope i dalje, 13 godina kasnije, na informativnom meniju nalazi irački servis, kao što se nalazi i devet programa na ruskom jeziku jer je, možda, Rusima demokratija devet puta potrebnija nego Iračanima. Ili nama.
Desetak novinara koji su svi izgledali kao mlađi rođaci Sadama Huseina, nezadovoljni što ih je irački lider izbacio iz testamenta, nisu naravno nikakav veliki argument, oni su samo jedna slika, jedna poruka, koja za nekoliko sekundi gledanja objasni više nego nekoliko ozbiljnih socioloških studija o bogatim „intelektualnim misionarima” u siromašnoj zemlji. Pomenuta poseta Pragu bila je samo jedna tačka u moru seminara, radionica, programa koji su krajem prošlog i početkom ovog veka organizovani za političare, nevladine aktiviste, novinare i ostale zabrinute intelektualce iz Srbije sa plemenitom namerom da se objasni da je lepše živeti u bogatstvu nego u siromaštvu, kao i da je humanije poštovati ljudska prava dočim nije demokratski ako se ista ne poštuju. Ali čitava gomila tih zaslađenih, tautoloških parola nekako se pri kraju seminara utopi u priči da su države, nacionalni interesi, a posebno granice, nekakav relikt prošlosti i da je spas u velikom otvorenom društvu. Koje doduše treba neko da zaštiti od svetskih tirana, ludaka i ostalih zagovornika zatvorenog društva. Recimo, NATO.
Nekoliko godina posle demokratskih promena u Srbiji, zapadne demokratije su nekako neosetno prestale da finansiraju nevladine organizacije jer je čitav korpus civilnog društva postao diskretan podizvođač brojnih državnih projekata, tribina, edukativnih radionica. Od pripadnika vlasti se moglo čuti da je tu bilo dosta korisnih projekata, ali i onih radionica koje su, ispod fraza o civilnom društvu, zapravo krile samo potrebu da se budžet Srbije oslobodi viška novca. Ako oko korisnosti tih projekata postoje suprotna razmišljanja unutar vlasti, oko transparentnosti finansiranja postoji sušto jedinstvo – niko nije uspeo da sazna, sabere koliko je to novca državnih obveznika otišlo na projekte nevladinih organizacija proteklih godina.
Cinici će reći da brojni prvoborci NVO divizije imaju zaista dobre argumente da se vatreno bore za svoje stavove jer zapravo od devedesetih godina do danas oni i živeli u velikom zapadnom snu, nekoj čudnoj mešavini otvorenog društva i zatvorenih finansijskih konstrukcija. Lider koji bi svakom građaninu Srbije mogao da obezbedi takav status, mogao bi da vlada barem kao Milo Đukanović, ali bez pomoći trgovaca proizvodima koji štete zdravlju. Ali, to ne biva u Srbiji.
Taj veliki nesporazum između elita i običnih ljudi u Srbiji zasniva se jednoj neopisivoj tragikomediji zabune – jedna klasa živi znatno bolje nego što po svojim sposobnostima zaslužuje i poručuje ostatku Srbije, koji živi gore nego što zaslužuje, da se strpi koju deceniju pa će i onda svi zajedno živeti taj san.
Sociolog Slobodan Antonić prvi je upotrebio termin fasadna demokratija, ali je taj izraz uskoro postao politička dijagnoza za društvo u kom građani izlaze na izbore u veri da će njihov glas možda nešto značiti, ali se nekako ispostavlja da glas ambasadora ili nekog nepristojnog bogatog čoveka koji češće finansira partije od svojih radnika vredi više od čitave Šumadije. Tako su se u Srbiji menjale vlasti, ali na nekim ključnim mestima u društvu ostajali kadrovi jer bi se naljutili Amerikanci, Soroš ili ostali prijatelji demokratije.
Ali, ako smo već navikli da „prozapadna elita” otvara kišobrane u Beogradu svaki put kada pada kiša u Briselu i Vašingtonu, nismo još upoznali prorusku elitu koja se oblači znatno toplije kada u Moskvi počne prava zima. O angažovanoj zapadnoj eliti u Srbiji smo već saznali dosta, ako ne od ovdašnjih nezavisnih medija, onda od Vikiliksa ili od samih američkih donatora, koji imaju taj nastrani običaj da svake godine objave kome su pomogli i s koliko dolara. Ali o proruskoj eliti u Srbiji ne znamo ništa. Možda zato što je ima znatno manje, možda zato što nije na državnom budžetu ili, još jednostavnije, možda zato što se njena zalaganja ne kose sa onim što većina građana oseća.
Rusija nije bombardovala. Nije uvodila sankcije, nije priznala Kosovo. I nije instalirala kleptokratsku elitu od čijeg privatizacionog učinka ne može da se oporavi današnja Srbija. Zato bi i povlačenje bilo kakve simetrije Zapada i Istoka, u duhu nikada neprežaljenog Maršala, delovalo kao obična medijska provokacija, ali bi svaka ozbiljna država ipak pokušala da napravi neki elementarni red. U Srbiji će znatan deo elite s lakoćom oprostiti Vladi Srbije ustupke oko Kosova, ako ne bude uvodila sankcije Rusije. Čitava armija javnih ličnosti s pravom govori da su naše vlade ponašaju servilno prema zapadnim silama, ali isti ljudi smatraju da je sasvim normalno da Rusija prekine projekat „Južni tok” a da o tome zvaničnici Srbije, jedine evropske zemlje koja nije ulazila u organizovanu hajku protiv Rusije, nisu ni neformalno obavešteni.
Nije jasno da li je u aktuelnom rusofilstvu u Srbiji jača ljubav prema majci Rusiji ili Vladimiru Vladimiroviču ili, možda, mržnja prema zapadnim demokratorima, ali je sasvim izvesno da se to računa kao neka linija očuvanja nacionalnog dostojanstva, zemlje koja je kroz istoriju svoju decu slala na školovanje na Zapad, ali je od Rusije uvek očekivala zaštitu. Ali, čitava priča mogla bi samo da pomogne srpskom društvu, barem onom koji nije već udavljeno u korupciji, da ustanovi ista pravila za sve. Zvuči suviše banalno, ali u tome je glavna prednost demokratije, jer bez preciznog odgovora na to ko finansira partije, medije, nevladine organizacije nikada nećemo postati uređeno društvo.

Zagonetna tajna sevdaha
Jedna od najslušanijih pesama šezdesetih i sedamdesetih godina prošlog veka u bivšoj Jugoslaviji bila je ona koju je maestralno izvodio Cune Gojković – „Kafu mi draga ispeci”. Mnogi su odrasli uz ovu numeru, ali većina nije znala da je reč o sevdalinki. I danas je jedna od omiljenijih uz mnoge druge koje se u Beogradu sve češće čuju u izvođenju umetnika koji i dalje neguju sevdah.
U čemu je tajna sevdaha, kako je odoleo zubu vremena i kako to da sve više mladih ljudi posećuje koncerte na kojima se izvodi sevdah?
– Da li je to vreme za kojim žalimo? Vreme kada su se te pesme izvodile na posebnim mestima koje su voleli pesnici, književnici, boemi i narod. Bilo je to davno, kada su u kafanama pevane najlepše pesme sa ovih prostora. Pesme koje su uzdisale za dragim, pevale o vatri koja plane i o svim tajnama i lepotama. Te pesme i danas uključuju sva naša čula dok ih slušamo, jer su nastale direktno iz duše i srca. One nam nedostaju, bude osećaj zaustavljenog vremena. Zato ih i volimo – smatra Bilja Krstić
Pevačica koja neguje tradicionalnu srpsku muziku kaže kako su mnogi bosanski solisti i orkestri doprineli da danas sevdalinka dobije posebno mesto, ne samo na ovim prostorima već i na svetskoj sceni.
– Nisu samo oni uključeni, tu je i mnogo kulturnih institucija koje rade na popularisanju sevdalinki. Ovih dana Beograd je domaćin velikom broju muzičara koji izvode sevdalinke, Amira Medunjanin, „Divanhana”, „Mostar sevdah rijunion”... Naše podneblje je nepresušna riznica, zato čuvajmo i mi tradicionalne pesme, posebno iz Vranja, pesme izuzetne lepote i izražajnosti koje su i kolevka naše književnosti. Te najlepše meraklijske pesme se vezuju za prostor, Vranja, Niša i Leskovca – ukazuje Bilja Krstić i dodaje kako Bosna na najlepši način promoviše sevdah.
– Ugledajmo se na njih. Mi imamo merak. Setimo se divnih pesmopojaca i učimo od njih posebno od Stane Avramović Karaminge – poručuje naša poznata pevačica.
Na pitanje u čemu je tajna sevdaha Amira Medunjanin odgovara – pitanjem:
– U čemu je tajna ljubavi? Pa verovatno kada s(v)e bezgranično dajete i ne tražite ništa zauzvrat. I bude vam rajski lepo.
Koliko vaš glas celoj toj priči daje dodatnu dimenziju, pitamo pevačicu koja je sinoć napunila Centar „Sava”.
– Interpretatori sevdalinke su sedamdesetih godina 20. veka postavili visoke standarde u izvođenju pesama koje su, pre svega, obogatile mene kao ličnost i ulepšale moje detinjstvo. Ta snaga i lakoća u izvođenju je meni bila inspiracija. Kroz vreme sigurno ćete naći vrsne interpretatore, ali meni je važna ta veza sa legendarnom plejadom pevača, poput Ksenije Cicvarić, Nade Mamule, Safeta Isovića, Silvane... koji su na poseban način donosili pesmu slušaocima. To je momenat kada ostanete u tom svetu pesme, iako je pesma davno utihnula. Onda shvatite koliko je, između ostalog, važna interpretacija. I imate pravo, to daje novu dimenziju u promišljanju o poruci pesme i tumačenju stihova pesme.
Kada bi morala da odabere jednu koja joj je posebno draga Amira bi se malo zamislila.
– Sve zavisi od situacije u kojoj se nalazim, kakvo je raspoloženje ili koje je doba dana. Da li je proleće ili zima? Kao sevdalinka „Il’ je vedro, il’ oblačno, il’ je tamna noć…”. Svaka sevdalinka ima svoju priču – smatra Amira.
I ona kao i Bilja Krstić smatra da je važno raditi na očuvanju i promociji tradicionalnih vrednosti naroda.
– Isticati osnovne društvene vrednosti koje će nam omogućiti da bolje sagledamo svet oko nas i da generacije koje dolaze imaju mogućnost izbora. Meni je drago da je sve veći broj mladih muzičara i pevača koji se opredeljuju za sevdalinku i što je još važnije, ugrađuju deo sebe u to. Taj individualni pristup je bitan – kaže Medunjanin.
Snežana Čikarić
-----------------------------------------
Za posebne pevače
Sevdalinka je karakterističan muzičko-poetski izraz bosansko-hercegovačkog podneblja. Ova gradska pesma nastajala je u narodu davno, još u vreme turske vladavine, kako tvrde stručnjaci negde u 17. veku. Nekada su sevdalinku žene izvodile bez instrumentalne pratnje, a muškarci isključivo uz saz, podseća Bilja Krstić. Sevdalinka se brzo proširila i rado je bila pevana u celom regionu. Posebno je bila popularna u Jugoslaviji. U to vreme je važilo pravilo da samo posebni, daroviti pevači mogu da je izvode, poput Himze Polovine, Zaima Imamovića, Zehre Deović, Nade Mamule, Safeta Isovića….
-----------------------------------------
Zavodljiv i neodoljiv
– Sevdah je ostao ozbiljna institucija. I etnomuzikolozi u svetu sevdah prepoznaju kao takav. Zapad se otvorio prema muzici trećeg sveta i sevdah je tu našao svoje mesto. Nedavno sam bio na koncertu „Kultur šoka” koji izvodi etno-pank verziju sevdaha. I to krajnje zavodljivo. Za nove klince jedna prosto neodoljiva kombinacija – kaže muzički kritičar Petar Janjatović.

Celo selo za iznajmljivanje, u ponudi i ovce i krave
Da bi udahnuo novi život malom selu Megjer (Megyer) sa svega 18 meštana, smeštenom na dva sata vožnje jugozapadno od Budimpešte, predsednik mesne zajednice Krištof Pajer (42) odlučio je da ga ponudi za iznajmljivanje zajedno sa kućama za smeštaj do 40 ljudi, zemljom, tri ovce, dve krave, šest konja i seoskim psom. U cenu iznajmljivanja, od 700 evra dnevno, uračunata je i titula zamenika predsednika koja nosiocu omogućava da po svojoj volji menja nazive četiri ulice, koliko ih mesto ima.
Paket aranžman obuhvata korišćenje sale za sastanke, košarkaškog terena u zatvorenom, koji kad nema gostiju služi kao magacin za hranu, povrtnjaka, šuma i livada. Jedina veza sa svetom u ovom mestu je slab vaj-faj signal u kancelariji predsednika mesne zajednice. Fiksne telefonije nema. Kuće se greju na drva, biomasu i povremeno na struju.
Pajer je prvi put došao u selo pre 11 godina da bi video imovinu koju je njegova žena tu nasledila. Očaran njegovom lepotom i sačuvanim duhom starine, najpre je počeo da kupuje seoska imanja, a zatim je počeo da ubeđuje prijatelje da slede njegov primer. Namera mu je bila da od gašenja sačuva mesto koje su, kao i druga mađarska sela, stanovnici napustili, bežeći u gradove.
Meštani nisu verovali u uspeh ideje svog čelnika, ali novac koji je za njeno sprovođenje u delo dobio od države i iz fondova Evropske unije, bio je dovoljan da im razveje sve sumnje. Od kada je 2006. godine prvi put izabran da rukovodi selom, do sada je uspeo da obezbedi oko 700.000 dolara koje je uglavnom uložio u renoviranje zgrada. Zato i ne čudi što su mu nedavno već treći put svi meštani bez izuzetka ukazali poverenje birajući ga za svog čelnika. „Putinovski rezultat”, kaže Pajer komentarišući sto odsto dobijenih glasova.
Dok je izdavao kuće pojedinačno, para jedva da je bilo, pa je krajem februara putem internet oglasa ponudio celo selo. Ovaj četrdesetdvogodišnji inženjer iznenađen je velikom pažnjom medija, ali i potencijalnih gostiju. Pre oko godinu dana dobijao je tek dva ili tri zahteva dnevno, a danas ih ima i do 400. Za prvih deset dana marta, potvrđeno mu je 17 rezervacija, uključujući i veću grupu Holanđana. Dosadašnji posetioci ovde su dolazili na poslovne sastanke, proslave venčanja, rođendana, kao i na obične žurke.
A. M.

Cvrčci, mravi i „Beograd na vodi”
Ko su cvrčci, a ko mravi u Srbiji, prvorazredno je identitetsko pitanje i možemo ga testirati i na temi kakva je izgradnja „Beograda na vodi”.
U autorskom tekstu u ,,Blicu” „Moj odgovor Njima”, premijer Srbije piše: „Dobili smo mandat da budemo mravi.” Dobro, oni koji vladaju Srbijom označeni su kao mravi. Ti mravi u premijerovom tekstu imaju poetsku dimenziju: oni su sanjari, futuristi. I usamljeni su! Dobili su mandat da ostvare snove, i to teškim i svakodnevnim radom. Ali avaj:
„U Srbiji su cvrčci ’good guys’, a mravi su zlikovci, oni koji pokušavaju da nam unerede inače tako lep život. Zato i danas, ova vlada, bez obzira na priče o tome da je sveprisutna, da sve kontroliše i da utiče na ama baš sve u društvu i državi, nema podršku istog tog društva ili bar njegovog najelitnijeg dela u onome što je osnov svake budućnosti.Mi smo osuđeni na to da je sanjamo sami.”
Posle La Fontena, Krilova, Tolstoja, koji su obrađivali Ezopove basne, premijer daje svoj originalni doprinos tom poučno vaspitnom štivu. Kako dr Miloš Đurić piše u „Istoriji helenske književnosti”, Ezop je bio rob. Robovao je za vreme kralja Amasisa, oko sredine šestog veka pre nove ere, u vreme sedmorice mudraca.„Ezop u basnama prosto i naivno crta prizore iz životinjskog sveta, imajući na umu ljudske prilike. Životinje u njima predstavnici su različitih kategorija i tipova ljudskog društva. Često imaju političku žaoku. Basne su pričane u dečjim sobama, na trgovima, u školama, na pozornicama, a u Atini su našle povoljno tle, ne samo zbog svoje etičko-pedagoške vrednosti za školu, nego i zbog primenljivosti i korisnosti u političkom životu.” Kao opšte dobro helenskog naroda, kroz vekove su postale opšte dobro sveta, pa je, recimo, i premijeru omiljeni, uz Vebera, Martin Luter, kojeg pominje u svom autorskom tekstu, 1530. godine preveo 13 Ezopovih basni za protestantski svet.
Jedan od snova usamljenih mrava sanjara je „Beograd na vodi”. San o „Beogradu na vodi” stari je san koji su sanjali mnogi pre usamljenih mrava sanjara. Lep san i građana i arhitekata, koji međutim, osim lokacije, nema ništa zajedničko sa snom Aleksandra Vučića, Siniše Malog, investitora iz Ujedinjenih Arapskih Emirata. „Beograd na vodi” je san koji bi sanjale i arhitekte širom sveta da je raspisan međunarodni konkurs.
U deklaraciji upućenoj najširoj javnosti i vlastima, Akademija arhitekture Srbije jasno argumentuje zašto je projekat „Beograd na vodi”, onako kako su ga današnje vlasti u Srbiji zamislile, štetan, protivpravan, neodrživ, i traži hitan prekid srljanja u dugogodišnji haos. Tekst deklaracije objavljen je na njihovom sajtu, a šturo je prepričan u medijima.Njihov glas, uz glas SANU, koja je, takođe, kritikovala zamišljeni projekat, svakako je glas struke, i to onih najstručnijih. Jesu li svi ti akademici, profesori, te umne glave koje su gradile Beograd proteklih 60 godina lenjivci, neradnici, hejteri, nezainteresovani za budućnost, oni koji bi da žive u prošlosti, jesu li svi oni cvrčci ? Ili smo na terenu jedne druge basne koja glasi:
Srela se uveče dva mrava, susedi u mravinjaku. „Uh, što sam umoran, reče prvi mrav, ceo bogovetni dan vukao sam komadić šećera, ali ga ipak nisam dovukao do kuće, morao sam ga ostaviti negde nasred puta.”
„Sigurno misliš na mrvice šećera koje je tamo na putu prosula neka devojčica? Ali zašto, ta bilo je puno sitnih komada...”
„Da, ali ja sam počeo da vučem najveći.”
„Ludo jedna”, reče drugi mrav. „Vidiš, a ja sam nosio samo sasvim male komade: idi da vidiš koliku sam gomilicu sakupio! Naravno, ti želiš sve odjednom: tako ti i treba. Bar ćeš ubuduće znati kako se to radi!”
Poenta ove priče je u znati kako se nešto radi, znati kako se gradi! Marljivost bez dobrog plana i znanja je ludost.
Gradonačelnik Beograda, Siniša Mali, pozvao je na razgovor predstavnike Akademije arhitekture Srbije. Slušala sam ga kako u emisiji „Kažiprst” interpretira priču o ovom susretu. Iz njegovog iskaza brzopleto se moglo shvatiti da spora više nema, da smo na terenu razumevanja, da su usamljeni mravi sanjari sada u dobrom društvu, da su se probudili. Međutim, kasnije iz medija saznajem, iz iskaza arhitekte Branka Bojovića, kako je izgledao taj sastanak sa gradonačelnikom i njegovim timom.
„Formalno da, bili su ljubazni, ali Siniša Mali je započeo razgovor ovako: ’Evo, mi smo primili deklaraciju, sa njom se ne slažemo, ali skupili smo se ovde, kažite nam šta vam nije jasno’, pa će on da nam objasni. Čovek za koga čaršija govori da je plagirao doktorat, ljudima iz Akademije arhitekture će da objasni o čem’ se tu radi. Sve je to jedna farsa.”
Farsa, ili dobar odgovor na konstataciju iz premijerove basne kako su mravi na vlasti usamljeni sanjari i kako nemaju podršku elite.Usamljeni su po svom izboru, po svojoj volji– samovolji, jer ne žele da uvažavaju stavove eminentnih stručnjaka, jer negiraju znanje, iskustvo, a zahtevaju rad, znoj i suze u ime budućnosti Srbije. I ako premijer nije bio precizan u označavanju elite koja ne želi da spusti glavu i na zajedničkom jastuku pokorno sanja san vrednih usamljenih mrava o lepšoj i boljoj budućnosti,na primeru „Beograda na vodi” jasno se vidi zašto sa arhitektonskom elitom ne može da podeli snove.
Neko zbog svog sna završi u zatvoru, a neko svojim snovima piše pozitivnu istoriju kulture i zemlje za pokolenja, neko svoje snove ispoveda pred predstavnicima zakona, neko psihoanalitičaru... Snovi su inspiracija i za velika dela i za velika nedela.
Rediteljka

Mandićeva i Bogdanovićeva trijumfovale u Ajndhovenu
Veliki uspeh na 42. otvorenom prvenstvu Holandije u tekvondou u Ajndhovenu ostvarile su reprezentativke Srbije Milica Mandić (– 73 kg) i Tijana Bogdanović (– do 49 kg), takmičarke Galeba i učenice trenera Dragana Jovića. Njihov uspeh dobija na značaju kada se zna da su one naše prve takmičarke koje su trijumfovale na ovom turniru, jedinom na kontinetu koji ima kategoriju G2. Tačnije rečeno prva je to učinila olimpijska šampionka Milica Mandić, a odmah posle nje juniorska prvakinja Evrope i sveta Tijana Bogdanović, koja se od 1. januara s uspehom takmiči u najjačoj konkurenciji
– To je izuzetan uspeh. Prvo jer je Srbija do sada dvadeset godina nastupala u Ajndhovenu i jedinu pobedu u konkurenciju seniora je zabeležio bojan Bijelić 2008, a drugo jer su osvolije po 20 bodova za svetsku i olimpijsku rang listu. Posebno je značajan Tijanin uspeh jer se učvrstila među učesnicama Evropskih igara i jer je načinila korak napred da na osnovu mesta na rang listi obezbedi i učešće na Olimpijskim igrama u RIju. Milica se, s druge strane, učvrstila na prvom mestu na svetskoj i olimpijskoj rang listi – rekao je u razgovoru telefonom Dragan Jović. 
Trijumf u Ajndhovenu veoma je važan Milici Mandić jer je odsustvovala čitav mesec sa takmičenja zbog preloma šake. To se, istina, osetilo u njenim borbama. Nije bila ubedljiva u borbama kao obično, ali pobedi se u zube ne gleda. Mandićeva je je eliminisala Norvežanku Skar (14:1), Turkinju Jilmaz (2:0), Nemicu Šnajder, nekadašnju svetsku kadetsku šampionku (3:0), u polufinalu Turkinju Bulut na zlatan poen (1:0), a finalni meč njena stara rivalka Hrvatica Iva Radoš predala je zbog povrede:
Tijana Bogdanović je uništavala svoje protivnice. Kazahstanku Sabir pobedila je s 19:1, Francuskinju Osean čak s 29:3, Tajpešanku Sun s 8:4, Tajlanđanku Vongpatanakit s 15:5, a u finalu četiri godine stariju Azerbejdžanku Abakarovu sa 7:2. Bila je to najubedljivija pobeda u jučerašnjim finalima.
Ostali naši takmičari nisu uspeli da osvoje odličja, a nekima je žreb već u ranoj fazi za protivnike doveo neke od najboljih boraca sveta. Anu Bajić (– 67 kg), posle dve pobede, u četvrfinalu savladala je s 7:3 Tajpešanka Čija Čija Huang, vicešampionka sveta i azijska i svetska uneverzitetska prvakinja. Miloš Gladović (– 58 kg) se sa tri pobede plasirao u četvrtfinale i izgubio posle velike borbe (11:7) od Iranca Farzana Falaha Zadeha Ašura, šampiona Azije i pobednika dva prošlogodišnja gran prija.
Ivana Karajlovića (– 80 kg), koji je eliminisao Britanca Voltersa i Norvežanina Vagea, u osmini finala zaustavio je (11:9) Latalo Muhamed Masop, takođe Britanac, evropski prvak i bronzani sa olimpijskih igara 2012. godine. U osmini finala zastala je i Aleksandra Radmilović (– 57 kg), pošto se posle pobeda nad Hrvaticom Horvatić i Turkinjom Altunel namerila na Kimiju Zenoirin Alizadeh, Iranku koja ima samo 17 godina, ali koja je prošle godine postala svetska šampionka u kadetskoj konkurenciji i pobednica Olimpijskih igara mladih u Nankingu. Da je izuzetan talenat Iranka je dokazala pobedivši s 19:0.
Stojan Rabijac (– 80 kg) zabeležio je pobedu nad Belorusom Smičkovim i poraz od Norvežanina Elatrija, dok su četvorica naših takmičara eliminisani već u prviom borbama. U kategoriji do 68 kg  Ivana Pureševića pobedio je Belgijanac Hanart (4:2) a Dejana Popova Kanađanin Lorde (15:1). Miloša Golubović (– 80 kg) elimisao je Belorus Saulukov (7;1) a Jovana Romca (– do 58 kg) Tajlanđanin Klompong (27:1).
I danas će Srbija imati kandidate za sam vrh, a predvode ih olimpijci Damir Fejzić i Dragana Gladović..
Ž. B.

Hamiltonu pol pozicija u Melburnu
MELBURN – Aktuelni svetski šampion u Fomuli 1 Brtanac Luis Hamilton osvojio je pol poziciju za Veliku nagradu Australije, kojom u nedelju u Melburnu počinje ovogodišnja sezona.
Sa druge pozicije startovaće njegov timski kolega iz Mercedesa Nemac Niko Rozberg, koji je krug prevezao za 60 stotinki sporije, dok je treći u kvalifikacijama bio vozač Vilijamsa Brazilac Felipe Masa.
Ovo je bila 39. pol pozicija dvostrukog svetskog šampiona Hamiltona u karijeri.
Četvorostruki svetski šampion Nemac Sebastijan Fetel u bolidu Ferarija završio je kvalifikacije na četvrtom mestu.
Poredak na startu: 1. Luis Hamilton (Velika Britanija, Mercedes) 2. Niko Rozberg (Nemačka, Mercedes) 3. Felipe Masa (Brazil, Vilijams) 4. Sebastijan Fetel (Nemačka, Ferari) 5. Kimi Raikonen (Finska, Ferari) 6. Valteri Botas (Finska, Vilijams) 7. Danijel Rikjardo (Australija, Red Bul) 8. Karlos Sains junior (Španija Toro Roso) 9. Roman Grožan (Francuska, Lotus) 10. Pastor Maldonado (Venecuela, Lotus)

Zadar u „Pioniru”
Poput ostalih utakmica 25. kola košarkaške ABA lige, susret Partizana i Zadra (17 č, TV SK 1) u dvorani „Pionir” počeće minutom ćutanja u znak pošte nastradalima u padu helikoptera kod surčinskog aerodroma, a u skladu sa Danom žalosti zastave će biti spuštene na pola koplja.
Partizan je proteklih dana imao problema sa gripom pa je pitanje da li će biti u kompletnom sastavu s tim što se očekuje da prvu zvaničnu utakmicu odigra novi plejmejker Džoš Akojon, a gosti su znatno oslabljeni nedolaskom svog dojučerašnjeg organizatora igre iz SAD Džejmsa Florensa.
Lider hrvatske ekipe se nije pojavio na polasku za Beograd već je zatražio sporazumni raskid ugovora. Kako kažu u Zadru, dobio je ponudu iz Turske zbog koje je odustao od dogovora koji je prekjuče ekipa postigla sa upravom oko izmirivanja zaostalih obaveza. Sedmorica igrača Zadra, među kojima i Florens, u utorak su stupila u štrajk, pa je naposletku ekipa trenirala samo dva dana pred put za Srbiju.
- I pre ovog štrajka bilo je treninga na koje su igrači dolazili, a kao da nisu. To utiče na neke detalje kada utakmica može da se okrene u našu korist, a ode na stranu protivnika. Ova ekipa je mlada i mora da raste iz nedelje u nedelju, zato će predložiti rukovodstvu da angažujemo i sportskog psihologa - rekao je trener Zadrana Ante Nazor, koji za Partizan kaže da ima odlične igrače, ali da je „suština njegove priče u sistemu i kultu koji ima”.
Zadar teoretski ima šanse da stigne do šestog mesta koje vodi u Evrokup, ali je takmičarski meč znatno važniji za „crno-bele” koji su u trci za drugu poziciju.
- Čeka nas teška utakmica, pogotovu što nismo kompletni. Znamo kako je prošao prethodni meč sa Zadrom, nesrećno smo izgubili. Nadam se da će sada ishod biti bolji – kazao je Partizanov 18-godišnjak Vanja Marinković.
G. K.

Lak posao za jesenjeg prvaka
Partizan je sa pola snage ,,pregazio,, Rad, nanevši mu prvi poraz ovog proleća. Time je jesenji prvk napravio lepu uvertiru pred meč usredu kada u Humsku stiže Jagodina, na prvi megdan polufinala Kupa Srbije.Partizan se dugo mučio da uspostavi punu dominaciju na terenu. Nije sve išlo kako je trener Nikolić, povratnik na klupi ,,crno-belih,,zamislio. Gosti, koji su u Humsklu stigli posle sjajnog starta, imali su jasnu zamisao: strpljivo su čuvali svoj gol, a u napadu šta bude. U početnoj fazi igre, Partizan je dosta grešio, Babovići Drinčić, nikako nisu uspevali da povežu redove, jednostvno, kao da je domaćinu nedostajalo više samopouzdanja.
Partizan je u 27.minutu izveo dobru akciju. Najpre je kapiten Ilić sjjano cengrirao sa leve strane desnom nogom, Kojić se ispružio koliko je mogao, i praktično vrhom kopačke pokušao da matira Radunovića, ali je golman  gostiju odlično intervenisao. Babović je u 31.minutu pokušao da probije čvrst bedem gostiju, ali ga je Petar Jelić faulirao. Pozicija je bila kao stvorena za opasnog izvođača slobodnih udaraca. Lopti je potom prišao Nikola Drinčić, napraviokratak zalet, šutirao snažno i recizno ka golu Rada. Doduše, i golman Raduinović je mogam, mnogo bolje da nterveniše, ali je lopta na kraju prošla ispod ruke, završivši u mreži: Partizan – Rad 1:0!
Ninković je u svom stilu najpre predriblovao nekoliko fudbalera, a onda kada se našao blizu šesnaesterca protivnika, šutirao je snažno,međutim,prečka je spasla ,,građevinare,,. Bio je to jedan od lepših poteza u vrlo siromašnom prvom poluvremenu u kome Rad nije pružio značajniji otpor, mada je u Humsku stigao sa oreolom tima koji  je u prva tri kola ostavio vrlo snažan pečat.
Navijači su u 50. minutu  posle sjajnog pasa ka Ninkoviću,
moglislobodno da oproste sve greške Petru Grbiću,i za nonšalantnu igru, i za slabo zalaganje u prvih 45.minuta. Ali, se tada Grbić pre svega velikom upornošću izborio zaloptu,potom na vreme uposlio Nikolu Ninkovića, izbija sam pred golom Radanovića, golman ,,građevinara,, se baca u jednu a lopta odlazi u drugu stranu: Psartizan- Rad 2:0!
Koji minut kasnije, kada je Partizan odlučio da nastavi sa ofanztivnom igrom, u šansi se našao i Bugarin Bandalovski, ali se ovog puta golan gostiju nije dao prevariti
Mihajlović je, pošto mu se u 65.minutu iznenada. ukazala prilika, snažno šutirao ka golu Živka Živkovića, ali je golman Partizana sjajno intervenisao, pokazavši da s pravom   zaslužuje trnerovo poverenje.
Stadion: Partizana.- Gledalaca: oko 5.000.- Sudija: Milan Jeremić (Beograd).- Strelac: Drinčić u 32, Ninković 50. minutu.- Žuti karton: Jelić (Rad)
Partizan: Ž.Živković 7, Bandalovski 6,5, Petrović 7, Balažic 6,5, B.Ilić 6,5, S.Ilić 6,5, Ninković 7, Kojić 6,5 Od 88.Šaponjić), Drinčić 7, Babović 6 (od 90.Brašanac -), Grbić 6,5 (od 81. A.Živković-).
Rad: Radunović 6, Đurić 6, Obradović 6, Mihajlović 6, Jelić 6 (od 82,.I.Marković-),  Gnjatić 6, Raspopović 6, Maraš 6, Milošević 7, Rodić 6 (od 74. Nenadović -), Simić 6 (od 62.Mladenović -).
Igrač utakmkice: Nikola Ninković (Partizan)
D.Todorović
------------------------------------------------------------------ 
Minut ćutanja za postradale u helihopterskoj nesreći
Pre početka utakmice, minutom ćutanja odata je pošta nastradalima u helihopterskoj nesrći koja se preksinoć dogodila nedaleko od Beograda, u kojoj je izgubljeno čak sedam života. Inače, danas će na svim sportskim priredbama u našoj zemlji, zbog dana žalosti, zastave biti spuštene na pola koplja, a pre početka svake utakmice biće minut ćutanja.
Prekid zbog uvredljivih parolaPošto su se na južnoj tribini u 68. minutu pojavila dva transparenta uvredljive sadržine sudija Milan Jeremić je na nekoliko minuta prekinuo meč. Uvredljivi tonovi odnosili su se na Zvezdinog čelnika Zvezdana Terzića i sudijsku organizaciju::,,Pravo je čudo kako jedan poziv menja sve,malo ucene da zaplaši sve vaše sudije, nema dizanja kod ofsajda u stranu se gleda,,

Tri gola i Subotičanima
I na trećoj utakmici koju je dobila ovog „proleća” Crvena zvezda je dala tri gola. U Subotici je savladala Spartak s 3:1 (2:1).
Ta delotvornost u napadu, kakva je bila u prošlom kolu na stadionu „Rajko Mitić” u Beogradu protiv Vojvodine (3:0) i pretprošlom u Jagodini (3:2) može da hrabri „crveno-bele”, jer su jesenas platili ceh tome što lopta nije htela u mrežu. Bio je zabrinjavajuć i početak ovog dela šampionata (0:0 u Nišu).
Zvezda je juče vrlo brzo stekla prednost. Povela je već u petom minutu. Stojanović je iz kornera s leve strane ubacio loptu pred bližu stativu. Pavićević ju je glavom prebacio na drugu stranu, gde je potpuno neprimećen stajao njegov saigrači iz zadnje linije Lazić, koji je imao vremena u izobilju da primiri loptu i da je prebaci preko gol-linije. Iako je šesnaesterac bio pun igrača u plavo-belim dresovima svi su oni bili zatečeni onim što se dogodilo i razumljivo je što su još neko vreme bili pod tim utiskom.
Crvena zvezda je da li zbog ošamućenosti protivnika posle onako primljenog gola bila preduzimljivija i posle nešto više od dvadesetak minuta udvostručila je svoju prednost.
Katai je u 27. minutu izvrsno primetio da se Jović sprema da utrči iza leđa odbrane Spartaka i na vreme mu uputio loptu u kazneni prosto. Iza Jovića je trčao Antonić, a ka njemu golman Mirković s očiglednom namerom da bacanjem u noge spase što se spasti može.
Međutim, Zvezdin napadač je stigao pre njega do lopte i dao for sebi u stranu. Mirković je video da je zakasnio, povukao je ruke, ali se telom isprečio pred suparničkog igrača. Da je bolje procenio situaciju golman Spartaka nije mogao da se baca, jer je pitanje šta bi uradio Jović s loptom da ju je stigao, pošto je ka gol-liniji već hitao Antonić.
Penal je izveo Ristić. Mirković se bacio na pravu stranu, ali je udarac bio jak i tačan, pa je Zvezda povela s 2:0.
Mogli su gosti da prebrinu već u 32. minutu. Ponovo je zadnja linija Spartaka služila samo kao ukras za lepo Zvezdino proigravanje u dubinu. Orlandić se našao sam ispred golmana Spartaka, koji je istrčao sa svog gola. I umesto da ga prebaci Zvezdino zimsko pojačanje je šutiralo pravo u njega.
Mirkovićev uspešan poduhvat kao da je njegovim saigračima vratio samopouzdanje. I vrlo brzo su smanjili prednost gostiju.
U 34. minutu je Plavšić odlično ubacio u vatru Miloševića. Levi bek Spartaka je odmah oštro nisko centrirao, a tu akciju je dobro pratio Georgijević i sa pet-šest metara zatresao mrežu iza leđa nemoćnog Rajkovića.
To je osokolilo Subotičane, dalo im recept kako da igraju i nepunih pet minuta kasnije stvorili su još jednu šansu. Ovog puta je Torbica u kaznenom prostoru pronašao Georgijevića, ali je strelcu jedinog gola za domaćina trebalo malo više vremena da primi loptu i opasnost je otklonjena. Sudija nije primetio da je posle njegovog šuta lopta zakačila jednog igrača protivničkog tima, pa nije dosudio korner, iako su „plavo-beli” to tražili.
Obradović je, međutim, u drugom poluvremenu, dok je još bilo 2:1 za Zvezdu, pravilno ocenio da je Orlandić odglumio da je fauliran u kaznenom prostoru Spartaka, pa ga je zbog toga javno opomenuo.
Bilo je to u trenucima kada je domaćin imao terensku inicijativu, a gost nastojao da iz protivnapada prebrine. Zvezdina igra je bila zrelija. Imala je nekoliko prilika da reši meč, a to joj je uspelo opet posle nespretnosti odbrane Subotičana.
Parker se, iskosa s leve strane, odlučio na šut. Ispred njega je nogu podmetnuo Farkaš od koje se lopta u luku odbila i pala pred gol. Igrači Spartaka, uključujući i golmana Mirkovića, nisu u tome videli nikakvu opasnost po svoj gol i prosto su stajali kao drveće u parku.
U njihovoj blizini je jedini prolaznik u crveno-belom bio Jović. On kao da je predosetio neodlučnost onih koji je trebalo da motre na njega. U pravo vreme je pošao ka lopti i pre golmana Mirkovića stigao do nje i poslao je u mrežu.
Zvezda je mogla da konačno da odahne, jer 3:1 u 76. minutu je praktično nedostižno preimućstvo. Mogao je da ga uveća Katai u 80. minutu, ali je loptu, koju mu je, što se kaže, pred šesnaestercem dao u noge Jakovljević, posle dobrog prodora uputio tik pored gola.
Jedina opasnost pred Zvezdinim golom dogodila se u 85. minutu. Torbica je odlično uposlio Mrkelu, ali je njemu lopta pobegla i neizvesnost u finišu je izostala.
Rano vođstvo Zvezde je uticalo na tok igre. „Crveno-beli” su igrali zrelije, pročitali gotovo sve namere domaćina u napadu i vrebali svoju priliku u kontranapadu.
„Spartakovci” su u pojedinačnim duelima na sredini igrališta i imali uspeha, naročito Plavšić. Međutim, njihovi napadači se nisu „otvarali”, a odbrana je u nekim trenucima samo fizički bila na terenu.
Stadion: Gradski. Gledalaca: 5.000. Sudija: Obradović (Jagodina). Strelci: 0:1 Lazić (5), 0:2 Ristić iz jedanaesterca (27), 1:2 Georgijević (34), 1:3 Jović (76). Žuti kartoni: Mirković, Farkaš (Spartak), Ristić, Orlandić i S. Stojanović (C. zvezda).
SPARTAK: Mirković 6, Farkaš 6, Milošević 7, Maksimović 7, Jakovljević 6, Antonić 7, Ivanović 5 (od 69. Mrkela –), Torbica 7, Georgijević 7, Plavšić 8, Ilić5 (od 79. Lukić –). Trener: Kurćubić.
CRVENA ZVEZDA: Rajković 7, Cvetković 6, Anđelković 7, Ristić 7, Pavićević 7, Lazić 7, Jović 8, Stojanović 7 (od 74. Avramovski–), Orlandić 5 (od 58. Kovačević 6), Katai 7, Parker 6 (od 85. Gavrić –). Trener: Lalatović.
I. C.

Izvinjenje Bete zbog pogrešne vesti o spasavanju bebe
Direktor beogradskog Instituta za majku i dete Radoje Simić izjavio je u petak uveče RTS-u da je ekipa lekara tog instituta bila spremna za prihvatanje bolesne bebe koja je helikopterom prevožena u Beograd, a ne da je „dočekala” bebu koja je upućena na lečenje, kako je prenela Beta. 
 
– Sve je spremno, ne samo da je spremno, nego je ekipa Hitne pomoći s kojom smo mi u kontaktu poslala kola, a mi smo poslali dežurnu ekipu sa načelnikom anesteziologije, pedijatrom i setrama. Od trenutka spuštanja na tlo Beograda beba će biti u sigurnim rukama... Kompletna ekipa je spremna za prihvat bebe – rekao je Simić RTS-u.
Beta se izvinjava direktoru Instituta za majku i dete Radoju Simiću zbog neprecizne interpretacije njegove izjave date RTS-u. Helikopter Vojske Srbije, koji je iz Raške prevozio bolesnu bebu srušio se prošle noći u blizini beogradskog aerodroma zbog lošeg vremena i tom prilikom poginulo je svih sedam osoba u letelici. 
Beta

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Dan posle ubistva taksiste nađen mrtav i radnik PKB-a
Telo Miroslava Čvorovića (39), radnika PKB-a iz Jabučkog rita, nađeno je juče ujutro u kanalu u Glogonjskom ritu, stotinak metara od mesta gde je preksinoć ubijen vozač „Pink taksija” Ćira Treneski (41). Pretpostavlja se da su ova dva zločina povezana. Postoje indicije da je ubica imao saučesnika i da je prvo usmrtio taksistu, a zatim i Čvorovića.
Njegovo telo nađeno je u kanalu s desne strane kolovoza, kada se iz pravca Jabučkog rita ide ka Zrenjaninskom putu. Pretpostavka je da je Čvorović, krećući se iz Jabučkog ka Glogonjskom ritu zaustavio svog „juga” na skretanju kod gazdinstva Lepušnica, jer je želeo da pomogne vozaču taksija zaglavljenom u blatu. Bilo je to vozilo „alfa romeo”, koje je ubica ukrao od Treneskog i pokušao da se odveze s mesta zločina. Moguće je da je Čvorović u tom trenutku video telo Treneskog i, shvativši šta se dogodilo, pokušao da utekne ka Glogonjskom ritu. Stotinak metara dalje, pao je pogođen sa više hitaca u leđa. Ubica je seo u žrtvin „jugo” i pobegao.
Čvorović je, kako saznajemo, bio radnik obezbeđenja na gazdinstvu „Mladost”, koje pripada PKB-u, ali kobnog dana nije bio na poslu.
Kako se moglo čuti na mestu događaja, preksinoć su hice iz vatrenog oružja čuli radnici obezbeđenja u obližnjem poljoprivrednom gazdinstvu i obavestili policiju, koja je u noćnim satima obavila uviđaj ubistva taksiste. Ali taj deo puta je potpuno neosvetljen, pa je telo Miroslava Čvorovića otkriveno je tek juče ujutru.
Policija je pronašla i beživotno telo Miroslava Čvorovića (Foto T. Janjić)
Ćiru Treneskog je, kako navodi Aleksandar Bjelić iz „Pink taksija”, ubica najverovatnije stopirao usput, jer vožnja nije naručena pozivom preko dispečerskog centra ovog udruženja.
– Trenevskog sam poznavao veoma dugo, zajedno smo radili i u „Žutom taksiju”. Bio je uzoran vozač i porodičan čovek koji nikome ne bi dao povoda ni da ga udari, a kamoli da mu učini ovako nešto – ističe Bjelić, inače član radne grupe za unapređenje taksi prevoza u Beogradu.
On podseća da je tragedija u Jabučkom ritu kulminacija serije brutalnih napada na taksiste koji su se završavali pljačkanjem i povređivanjem vozača. Ćira Treneski četvrti je beogradski taksista ubijen u poslednjih deset godina.
-----------------------------------------------------------------------
2010. U Novom Beogradu hicem iz pištolja u glavu usmrćen je Desimir Stanković. Nije bio član nijednog taksi udruženja, već samostalni preduzetnik.
2009. Beogradski taksista Dragan Nikitović, vozač „Beotaksija”, ubijen je u selu Kopanjane kod Vranja, gde je iz glavnog grada dovezao mušterije. Izboden je nožem u grudi.
2005. Na Ceraku pronađeno telo taksiste „Beotaksija” Nezira Šišića, koji je usmrćen sa dva metka u potiljak.
----------------------------------------------------------------------- 
Kazne za napadače retke i minimalne
Aleksandar Bjelić naglašava da revolt velikog broja beogradskih taksista izaziva to što veliki broj napadača nije adekvatno kažnjen.
– Sa MUP-om imamo korektnu saradnju i mnogi krivci budu pronađeni, ali se godinama čeka da budu procesuirani. Čak i kada se to desi, sankcija je minimalna. Time se ohrabruju nasilnici. Dovoljno je reći da su odgovorni za više napada na naše vozače na Voždovcu privedeni, a potom pušteni da se brane sa slobode i danas su ponovo na ulici – kaže Bjelić.
On smatra je za suzbijanje nasilja nad taksistima nužno da se krivci strože kažnjavaju, a da taksi vozači dobiju status službenih lica. Od velike pomoći bilo bi i postavljanje kamera u taksi vozila.
-----------------------------------------------------------------------
Video nadzor i panik-taksteri
Branko Vitorović, jedan od predstavnika taksista u radnoj grupi za unapređenje taksi prevoza, ubeđen je da je najbolje rešenje za suzbijanje napada na vozače uvođenje jedinstvenog operativnog centra iz koga bi bilo praćeno svako vozilo.
– Ako bi se ugradili video-nadzor i panik-tasteri u svaki automobil, a sve to povezalo sa jednim kontrolnim centrom imali bismo mnogo efikasniju zaštitu – navodi Vitorović.

Opasni otpad odlazi iz Bariča
Opasan otpad iz kruga fabrike „Prva iskra” u Bariču trebalo bi da bude uklonjen do kraja maja. Do tada, ovaj deo obrenovačke opštine biće pod pooštrenim nadzorom. Transport opasnih materija koje će biti otpremljene na bezbedan tretman u jednu od zemalja Evropske unije, obaviće licencirane kompanije, uz odobrenje Ministarstva poljoprivrede i zaštite životne sredine. Vojska Srbije ukloniće kontaminirane delove temelja i objekata.
– Uveli smo stanje pripravnosti u oblasti Bariča zbog fabrike „Prva iskra” da bi se ovaj otpad potpuno bezbedno odvezao. Ovaj materijal sada nije opasniji nego pre pet ili 15 godina, samo nam je potreban pojačan nadzor dok se on uklanja. Ne postoji opasnost niti potreba za uzbunjivanjem javnosti – naglasio je Miroslav Čučković, predsednik opštine Obrenovac, koji je juče obišao baričku fabriku sa državnom sekretarkom u Ministarstvu poljoprivrede i zaštite životne sredine Stanom Božović.
Čučković je najavio koordinisanu akciju te lokalne samouprave, grada, Ministarstva odbrane i Ministarstva poljoprivrede i zaštite životne sredine i podsetio da su veoma toksične materije u postrojenjima u Bariču, u blizini ušća Kolubare u Savu, uskladištene više od jedne i po decenije.
– Obrenovac će, kada završimo ovaj posao, postati potpuno bezbedan grad kada je reč o opasnom otpadu – poručio je Čučković.
Stana Božović navela je da će uklanjanje otpada koštati 120 miliona dinara, a biće odneto oko 750 tona opasnog materijala. Najpre će Vlada Srbije doneti zaključak na osnovu kojeg će biti formirana komisija i izabrana firma ili konzorcijum koji će izvesti radove.
– Koliko će tačno trajati samo odnošenje, zavisiće od toga kakve licence ima izvođač. Detalje ćemo znati kada konkurs bude zaključen. Ceo proces pratićemo u skladu sa svim procedurama. Taj materijal će najverovatnije biti odvezen u Austriju ili Mađarsku – istakla je Stana Božović.
Pitanje fabrike u Bariču aktuelizovano je u prošlogodišnjim poplavama, kada je jedan od prioriteta bio da voda ne dođe u kontakt sa uskladištenim otpadom. Inspektori za zaštitu životne sredine obišli su ovaj objekat krajem avgusta 2014. i konstatovali da je tu neadekvatno uskladišten jedan kontigent od čak 500 tona opasnog otpada.
Predstavnici preduzeća u restrukturiranju „Prva iskra” tada su naveli da je za rešenje ovog problema neophodno oko milion evra, ali da ta firma nije u mogućnosti da samostalno zbrine te materije, bez pomoći države. Deo otpada u prethodnih pet godina prepakovan je kako bi se privremeno umanjila opasnost.
Odnošenje nebezbednog materijala je u decembru prošle godine najavio i gradonačelnik Siniša Mali, koji je tom prilikom rekao da je čišćenje neophodno kako bi tu mogla da počne gradnja nove fabrike krajem 2015. ili početkom 2016. Planirano je da na tom prostoru proizvodni objekat gradi kineska kompanija „Meita”, čija je delatnost automobilska industrija i da u pogonu u Bariču bude otvoreno gotovo dve i po hiljade radnih mesta.
Počelo čišćenje obrenovačke kanalske mreže
Na prostoru opštine Obrenovac počela je i akcija čišćenja kanalske mreže za odvodnjavanje, a u prvoj fazi radiće se u osam najugroženijih mesnih zajednica. U Zvečkoj i Grabovcu ekipe JP za izgradnju Obrenovca na teren su izašle pre dva dana, na osnovu dopisa koji su poslali predstavnici tih naselja.
– Uradili smo analizu sa članovima saveta svih mesnih zajednica naše opštine i na osnovu toga utvrdili plan i redosled čišćenja. Uredićemo kanale u pojasu samih saobraćajnica, ali i one koji povezuju puteve sa njivama. Najveći problemi su nastali zbog nemara. Začepljeni su cevni propusti – istakao je Milan Marošanin, direktor JP za izgradnju.
Raspisan je i poseban tender za čišćenje korita Baričke reke, a izvođač tih radova trebalo bi da bude poznat za dvadesetak dana.
– To bi moglo da znači da ćemo do kraja meseca krenuti u čišćenje ovog vodotoka – dodao je Marošanin.

Šapić: U trenutku sam bio samo nemoćni roditelj
„Kada sam urliknuo na medicinsku sestru u Tiršovoj da što pre dovede doktora, jer mi je sin u polusvesnom stanju, nije mi ni na kraj pameti bilo to da sam osoba poznata naciji, bivši vaterpolista i predsednik opštine Novi Beograd. Nije me zanimalo da li me iko poznaje, jer bih isto tako reagovao i da sam se našao u Švedskoj gde niko ne zna ko sam. U tom trenutku bio sam samo nemoćni roditelj”, iskren je Aleksandar Šapić, koji je pre tri dana na Univerzitetskoj dečjoj klinici u Tiršovoj ulici „podviknuo” na bolničarku na prijemnom šalteru.
Ona mu je, tvrdi, tražila da joj se isključivo obraća „kroz rupu na šalteru” dok je njegova trudna supruga u naručju držala godinu i po dana starog sina Maksima u polusvesnom stanju.
Porodica Šapić obrela se na dečjoj klinici 10. marta oko 17 časova jer je njihov mališan, kasnije analize će potvrditi, preživeo toplotni fras. U bolnicu su došli sami, ali im je, tvrdi Šapić, trebalo vremena da pronađu pedijatrijsku ambulantu.
– Nisam dizao paniku, smireno sam tražio pravi šalter. Kada sam konačno naišao na sestru, zamolio sam je da pozove doktora jer detetu nije dobro. Tražila mi je osnovne podatke, ja sam je podsetio da je  klinac u polusvesnom stanju i da želim da ga neko od lekara preuzme, a da ću joj podatke kazati. Tada me je opomenula da stanem ispred šaltera dok joj se obraćam a ja, da ne bih čučeći pričao u rupicu od deset centimetara, pomerio sam se korak udesno i počeo da joj diktiram podatke. Tad sam čuo ono: „na rupu” – priseća se Šapić i priznaje da se potpuno zbunio. Sestra mu je, dodaje, ponovila da se vrati ispred otvora i kroz njega kaže ime i prezime deteta.
– Nije mi bilo jasno o kakvoj rupi priča, a ona je doslovce kazala: „Ili stanite ovde na šalter ili vam neću uzeti podatke”. Kad mi je to saopštila, pao mi je mrak na oči. Bukvalno sam urliknuo da ima pet sekundi da stvori doktora. Opomenula me je da će zvati obezbeđenje, na šta sam joj odvratio da može da zove koga hoće, ali da ima pet sekundi. Dalje se više ne sećam šta sam joj rekao – priseća se Šapić. Ako joj je u tom momentu bilo bitnije to što ne pričam kroz rupu na šalteru od stanja u kojem se nalazi dete, onda stvarno ništa ne razumem, iskren je on.
Sada kada je sve prošlo, kada je malom Maksimu znatno bolje, pitamo ga da li mu je krivo što je „urliknuo” na zdravstvenu radnicu, i da li smatra da je u toj sitiaciji možda mogao bolje da se iskontroliše.
– Ne želim da se ikada nađete u takvoj situaciji, ali ako vam se tako nešto dogodi, setite se da ste me ovo pitali, pa mi onda javite da li ste mogli da se kontrolišete – kategoričan je Šapić.
Kada je podviknuo na sestru, ona je pozvala obezbeđenje i otrčala negde, a iz pedijatrijske ambulante izletela je doktorka koja je preuzela dete.
– Incident je trajao veoma kratko, ne više od dvadesetak sekundi. Dok se situacija razvijala, u hodnuku je bilo sedmoro-osmoro ljudi. Većina njih me je podržala, a mnogi su priznali da sede u čekaonici nekoliko sati i da ih niko ništa ne pita – dodaje on.
Pola sata posle verbalnog incidenta u Tiršovu je stigla i policija kojoj je Šapić dao izjavu. Pošto nije bilo fizičkog kontakte, prvi čovek Novog Beograda kaže da i ne očekuje da će ga „druga strana” u konfliktu nečim teretiti.
– Možda eventualno može da se požali na nanošenje duševnog bola.  Ako do toga bude došlo, i ja ću imati svedoke – kratak je Šapić.
-----------------------------------------------------------
Ne zameram ništa zdravstvu
„Zdravstvenom sistemu u Srbiji ne bi ništa zamerio, posebno zato što sam dosad proživeo bezbroj situacija za koje imam samo reči hvale. Ali, moja priča od pre tri dana nažalost nije jedina takva, jer da jeste, da se više nikome nije nešto tako dogodilo, javnost me ne bi podržala, a novinari ne bi toliko pozivali i tražili odgovore”, poručuje Aleksandar Šapić.
M. Brakočević
-----------------------------------------------------------
Utvrđuje se odgovornost medicinske sestre
Iz do sada prikupljenih izjava nije zaključeno da je zaposlena povredila radnu obavezu, disciplinu i pravila službe u komunikaciji sa pacijentom, kažu u Univerzitetskoj dečjoj klinici u Tiršovoj

(Foto R. Krstinić)
U Univerzitetskoj dečjoj klinici u Tiršovoj ulici pokrenuli su proceduru za utvrđivanje eventualne disciplinske odgovornosti ili povrede radne obaveze zaposlene medicinske sestre. Prikupljene su izjave svedoka i ustanovljena je komisija za utvrđivanje eventualne odgovornosti zaposlene. Iz do sada prikupljenih izjava nije zaključeno da je zaposlena povredila radnu obavezu, disciplinu i pravila službe u komunikaciji sa pacijentom.
– Direktor i uprava klinike iskreno žale zbog incidenta koji se dogodio u hitnoj pedijatrijskoj ambulanti u poslepodnevnim satima 10. marta. Mi u potpunosti razumemo stres roditelja i emotivne reakcije kada je reč o zdravlju deteta. Na osnovu podataka koji su nam bili dostupni i izjava svedoka, smatra se da Šapić nije čekao u Dečjoj klinici i da je sestra odmah krenula prema šalteru da uzme podatke i evidentira pacijenta u protokol. Dežurna medicinska sestra zamolila je Šapića da ne ulazi u službeni prostor prijemnog šaltera u koji nije dozvoljen ulazak pacijentima. On je na tu molbu, verovatno uznemiren zbog stanja deteta, burno i verbalno agresivno reagovao, iako medicinska sestra nije bila neljubazna i postupala je u potpunosti po pravilima službe i medicinske struke – ističu u Univerzitetskoj dečjoj klinici.
Medicinari ove zdravstvene ustanove naglašavaju da je dete Aleksandra Šapića bilo urednog stanja svesti, a prilikom pregleda je utvrđeno da nije imalo povišenu temperaturu, što je vidljivo iz izveštaja lekara. Policija je pozvana pošto medicinski radnici nisu uspeli sami da smire roditelje pacijenta.
– Verbalnom napadu i vređanju sestre pridružila se i majka deteta, a Šapić je u službenom prostoru šaltera podizao stvari: protokol, elektronski čitač, tastaturu i lupao njima o pult. Svedoci nemilog događaja bili su i roditelji ostalih pacijenata koji su čekali red za pregled. Jedan roditelj koji je i inicirao da se pozove policija ostavio je svoje podatke klinici ukoliko bude potrebno njegovo svedočenje o incidentu – dodaju u Univerzitetskoj dečjoj klinici.
D. D. K.

Vredno selo s tri stotine dece
Kukujevci – Meštani sela Kukujevaca kod Šida žive i rade kao da su u najrazvijenijem evropskom kraju. Nemaju nezaposlenih. Mladi su našli posao u svom selu i sve češće se odlučuju na brak i rađanje dece, pa vrtić postaje pretesan. U Kukujevcima postoji industrija mesa „Agropapuk“ u kojoj radi 200 meštana, u poljoprivrednim zadrugama „Ratar“ i „Rit“ posao je našlo njih 150, na farmi koza „Beokapra“ koja spravlja čuveni sir radi 35 meštana, izvozno-uvozna kuća „Asoler“ koja nabavlja gume za sva vrsta vozila zapošljava 15 ljudi.
Tu su i seoska pivara, više trgovačkih radnji, apoteka, veterinarskih stanica, kafića i drugih firmi, u kojima radi bar još 50 Kukujevčana. A ono što je najprofitabilnije iz ovog sela jeste proizvodnja duvana. Ravno 100 domaćinstava uzgaja duvan na ukupno 1200 hektara, što je ubedljivo najviše u Srbiji.
– U našem selu samo ne rade maloletna deca – s ponosom nas obaveštava Miroslav Stojčević, predsednik sela Kukujevaca i najbliži rođak počivšeg patrijarha Pavla (njegov deda i patrijarh Pavle su rođena braća). – Imali smo lane u avgustu tačno 293 deteta starosti do 15 godina. Danas je to više od 300, i sve će ih više biti. Na dan Svetog Save prijavljeno je četvrto rođeno dete u januaru ove godine. U februaru se porodilo još šest žena. Takav priraštaj nema zajedno i u više većih sela naše okoline.
Sadašnji meštani Kukujevaca su Srbi koji su pre dvadesetak godina došli iz Hrvatske i razmenili kuće i imanja sa ovdašnjim starosedeocima Hrvatima. Brzo su se snašli u novom zavičaju, iako su stigli iz raznih krajeva, iz 160 mesta. Sve što su postigli, uradili su sami. Njima nije trebao politički podstrek da bi od svojih prihoda odvajali sredstva za potrebe u selu. Oni su sada najbolji primer samoorganizovanja i sloge u selu.
– Danas su Kukujevci, možda jedino selo u Srbiji koje bar sto puta više daje državi nego ona njemu. Samo naših 100 proizvođača duvana za struju godišnje plate više od 10 miliona dinara, a to je bar dva milona dinara PDV-a. Zatim industrijska klanica plati godišnje 30 miliona dinara struje, a gde su razni doprinosi i porezi. Sigurni smo da se iz Kukujevaca u državnu kasu slije bar 50 miliona dinara – kaže Stojčević.
Budžet mesne zajednice je 4,2 miliona dinara. Od toga selo samodoprinosom obezbeđuje 2,4 miliona dinara, a opština 1,8 miliona.
– Takav odnos nema ni jedno selo, jer većina nema samodoprinos, pa im opština daje sve. Iskren da budem i da ništa ne dobijemo od opštine ne bi se ljutili. Poštuje se zakon i zato nam se dodeljuje. Za naše planove to su mali novci. Želimo da podignemo sportsku halu, da sagradimo nama crkvu i da renoviramo staru katoličku crkvu, da ne bude više ruglo sela. Mi imamo veoma dobre odnose sa ljudima sa kojima smo se zamenili za imanja. Shvatili smo svi da nas je na tako nešto primorala jedna pogubna politika i prokleti rat, i ništa više - govori Miroslav Stojčević.
U Kukujevcima je i društveni život na veoma visokom nivou. Imaju KUD koji se oslanja na učitelje osmogodišnje škole, lovace, penzionere, udruženje žena. Fudbalskik klub „Obilić“ je ponos u kojem igraju samo meštani, jer Kukujevčani za razliku od drugih ne plaćaju igrače. Svi njihovi fudbaleri su zaposleni u selu i imaju dobre plate.
Istinita priča da čovek u ova vremena ne veruje da je moguće u Srbiji. A moguće je.

Radioaktivnost na placu subotičke „Zorke“
Subotica – Grad razmatra ponudu preduzeća „Zorkakop“ da otkupi građevinsku parcelu na kojoj se nekada nalazila hemijska fabrika „Zorka“, saopšteno je iz kabineta gradonačelnika Jenea Maglaija. Prvi čovek grada formirao je i radnu grupu koja ima zadatak da sagleda uslove kupovine kojom bi grad pribavio 30 hektara građevinskog zemljišta, sa trafo-stanicom od 3,5 megavata, industrijskim kolosekom i tri bunara dubine 180 metara.
Maglai i radna grupa su se saglasili sa Srđanom Zekovićem, direktorom „Zorkakopa“ i pravnim zastupnikom firme advokatom Goranom Čabarkapom, da se prvo angažuje sudski veštak koji će proceniti tržišnu vrednost ove nepokretnosti.
Prema nezvaničnim saznanjima „Politike“, prodavac je ponudio vrlo povoljnu cenu, daleko ispod prosečne vrednosti građevinskog zemljišta. Ukoliko do kupovine dođe, deo cene bi bio rešen i „prebijanjem“, s obzirom da aktuelni vlasnici godinama nisu plaćali porez na ovu imovinu. S druge strane, grad je tražio i da se definiše tačno šta se prodaje s obzirom na to da je, prema postojećim podacima, na ovom placu deo još u vlasništvu prethodnog kupca – „Viktorija grupe“.
Fabrika „Zorka“ je prodata na tenderu februara 2010. godine a kupac je bila „Viktorija grupa“ koja je za 186 miliona dinara postala je vlasnik 55 hektara i 110.000 kvadratnih metara pokrivenog prostora, koji je bio u takvom stanju da je tek oko 8.000 kvadrata bilo upotrebljivo, izjavio je tada Dušan Turkulov, direktor „Zorke“.
Prilikom kupovine najavljeno je da će ovaj prostor biti raščišćen i pretvoren u logistički centar, jer se nalazi na samo tri kilometra od centra grada, a na putu za granični prelaz Kelebija prema Mađarskoj. „Viktorija grupa“ je počela raščišćavanje prostora, ali je ubrzo ovu nekretninu prepustila drugoplasiranom na prodaji „Zorkakopu“.
U poslednjih pet godina na prostoru nekadašnje fabrike „Zorka“ ništa nije podignuto, već je 55 hektara pretvoreno u devastiran prostor koji svedoči o tome da se rušilo nasumice.
Međutim, ova građevinska parcela nije samo fizički uništena. U Gradskoj upravi postoje podaci i da je ona višestruko zagađena i da predstavlja potencijalnu opasnost za okolinu, jer su prve komšije stambeno naselje, kao i vodozahvat sa koga se pijaćom vodom snabdeva tri četvrtine grada .
Mr Gordana Gavrilović, rukovodilac Odseka za zaštitu životne sredine i održivi razvoj, kaže da je tokom 2010. i 2011. godine urađena studija o zemljištu i vodi na terenu bivše „Zorke“. Rezultati merenja koja su uradili beogradski i subotički zavod za javno zdravlje su bili upozoravajući, ali i očekivani jer je ovde hemijska industrija bila intenzivno prisutna od 1904. godine kroz proizvodnju veštačkog đubriva, a potom i pesticida i herbicida.
– U zemljištu su povećane koncentracije teških metala, evidentna su organska zagađenja, od pet kontrolisanih mesta na jednom su stručnjaci Vinče zabeležili povećanu radioaktivnost, dok su u vodi pronađeni ortofosfati. Oni su opasni jer su vrlo pokretni i lako se kapilarno šire kroz zemlju. Potrebno je uraditi drugu studiju da utvrdimo koliki je rizik zagađenja po okolinu i sanirati ovaj prostor – objašnjava nam Gavrilović.
Prema nekim procenama, tlo bivše „Zorke“ je potrebno „oljuštiti“ bar nekoliko metara u dubinu, kako bi se uklonilo zagađenje, a takva sanacija je očigledno prevelika investicija za privatne firme.

Veličković je odbolovao sudbinu svoje zemlje
Izgleda lako napraviti dobar intervju, međutim, veština vođenja razgovora zahteva mnogo toga: počev od dobre pripreme, ulaženja u suštinu sagovornikove delatnosti, stvaranja atmosfere da kaže i ono što možda nije nameravao. Mira Popović, dugogodišnja dopisnica jugoslovenskih i srpskih medija iz inostranstva (radila je za Tanjug, „Danas”, nedeljnik „Evropu”, radio Dojče vele, i druge), ali i pisac i prevodilac, izabrala je razgovore koje je u svojoj karijeri vodila sa stranim i domaćim umetnicima, i objavila ih u knjizi „Reč i (s)misao”, u izdanju novosadskog „Prometeja“. Budući da živi u Parizu, mnogi od njenih sagovornika su i njeni sugrađani. Među njima su neki od naših najboljihslikara, koji su pre više decenija napustili nekadašnju Jugoslaviju i Srbiju: Vladimir Veličković, Ljuba Popović, Milorad Bata Mihailović, Ljubinka Jovanović. Pored ostalog, u ovim intervjuima oseća se i lična crta koja se neretko ostvaruje u komunikaciji sagovornika slične sudbine.
– Sa nekima od ovih umetnika razgovarala sam i o vizantijskom nasleđu, koje smo poneli kao jednu iracionalnu, intuitivnu i emotivnu crtu u karakteru, što se u komunikaciji može osetiti. Vladimir Veličković je u međuvremenu postao član Francuske akademije, sekcije za likovnu umetnost. Ali, i dalje se oseća njegova snažna veza sa Srbijom. Kao da je kroz teme nasilja odbolovao sudbinu svoje zemlje, kaže Mira Popović.
Književnik Milovan Danojlić izrekao je ozbiljnu kritiku savremene francuske literature, za koju je rekao da je u krizu ušla još sredinom 20. veka.
– Mislim da je Danojlić u pravu, zbog toga što francuska književnost više nema tako velikih imena i kapitalnih dela. Zavladala je površnost, a poezija je zaista skrajnuta. Književni časopis „Lir” proglašava knjigu godine iz različitih oblasti, od proze do kulinarstva, ali poezija uopšte ne postoji u ovom izboru. Međutim, poetska knjiga Mišela Uelbeka, objavljena pre par godina, u javnosti je bila zapažena upravo zbog popularnosti ovog autora. Uelbek je po sebi događaj, iako stalno naglašava da mu publicitet nije važan. Uopšte, savremenu francusku književnost obeležava autofikcija, jedna vrsta nedovoljne umetničke transformacije stvarnosti. Ponekad je tema najprivatniji život, što čitaoca stavlja u položaj voajera, a otkriće detalja iz piščeve privatnosti postaje važnije od neke činjenice od opšteg značaja, objašnjava naša sagovornica.
Ono što, po njenom sudu, našu književnost razlikujejeste obeležje poetičke raznolikosti, pisci kao što su Goran Petrović, Albahari, Basara i Matijević, te neka vrsta „pomerenosti” u odnosu prema stvarnosti. Nešto slično slikarstvu Radovana Kragulja, u kojoj je apstrakcija realna, nešto što zaista postoji.
– Doduše, i u našoj književnosti ima puno „korova”, previše je izdavača, i prosto sam začuđena time kakve se sve knjige štampaju, dodaje Mira Popović.
Jedan od najintrigantnijih razgovora u knjizi „Reč i (s)smisao” svakako je onaj vođen sa francuskim piscem Žerarom de Vilijeom (1929- 2013), autorom koji je pisao špijunske trilere, prodavane u stotinama miliona primeraka u svetu. On je otkrio da je čak 80 odsto političkih i špijunskih igara opisanih u njegovim knjigama zasnovano na stvarnosti. Izjavio je da mu podatke daju prijatelji iz francuskih, američkih, nemačkih obaveštajnih službi, da mu je mnoge informacije dala BIA u Srbiji. Tvrdio je da su Hilandar zapalili britanski obaveštajci u potrazi za Radovanom Karadžićem.
–Vrlo je zanimljivo to što Žerar de Vilije nikada nije pisao o Francuskoj. Bivši francuski ministar inostranih poslova Iber Vedrin izjavio je za „Njujork tajms” da je čitao romane De Vilijea uoči zvaničnih poseta nekoj od opisanih zemalja, da bi se obavestio direktno iz izvora francuske obaveštajne službe. Koliko je ovaj intervju bio atraktivan u vreme kada je bio objavljen u listu „Evropa”, u međuvremenu ugašenom, govori i podatak da ga je doslovno ukrala novinarka „Slobodne Bosne“, što je NIN zatim preneo sa njenim potpisom, objašnjava naša sagovornica.
Iz njenih intervjua jasno vidimo da je Andreju Makinu i Džonu Banvilu zajedničko korišćenje pseudonima, uz prava autorska imena.
– Banvil „lažno ime” koristi za potpuno drugačiji žanr u svom stvaralaštvu, za krimi romane, koje, kako kaže, mnogo lakše piše. Za skriveni pseudonim Andreja Makina- Gabrijel Osmond, pak, dugo se nije znalo, i u vreme kada sam ga intervjuisala još uvek to nije obelodanio. Zapravo, Makin je u tom razgovoru odigrao malu igru, na moje pitanje koje pisce uvažava, odgovorio je  da su to Mišel Uelbek i Gabrijel Osmond- manje poznat, ali jednako dobar. Tako sam objavila intervju, ali mi ime ovog drugog pisca nije mnogo govorilo. Nekoliko godina kasnije, Makin je javno saopštio da se on krio iza imena Osmond. Možda je, nagađam, želeo ponovo da dobije Gonkurovu nagradu, ali pod drugim imenom, da ponovi priču Romena Garija, alijas Emila Ažara, jedinog francuskog pisca kojem je pošlo za rukom da dvaput osvoji to književno priznanje, što je inače protivno pravilima za dodelu te nagrade, kaže Mira Popović.
Kao jedan od najdražih pariskih intervjua ona izdvaja onaj vođen sa Enki Bilalom, strip autorom i rediteljem, našeg porekla. Bilal je govorio o detinjstvu provedenom u Beogradu, o nepravdi ratova na tlu bivše Jugoslavije.
Posle atentata na članove satiričnog nedeljnika „Šarli ebdo”, Mira Popović opisuje Pariz kao sasvim drugačiji grad. Kaže da je tamo vreme zaista podeljeno na period „pre” i „posle” ovog događaja,ali da je i dalje Pariz jedan od najposećenijih gradova u svetu.
U Beogradu će njena knjiga „Reč i (s)misao” biti predstavljena u Biblioteci grada, u okviru manifestacije „Dani frankofonije”, u sredu 18. marta, od 19 sati.

Srebrenjak sa likom filma
Sofija- Bugarska Nacionalna banka još je u januaru pustila u promet srebrni novčić od deset leva sa ugraviranim medaljonom sa znakom 100 godina postojanja bugarskog filma. U znaku ovog značajnog filmskog jubileja protiče i 19. Međunarodni filmski festival u Sofiji, čije je trajanje od 5. do 29. marta, a podrazumeva i njegovo paralelno održavanje u još tri bugarska grada: Varni, Plovdivu i Burgasu.
Ovo je i prilika za podsećanje da je filmska istorija na tlu ove balkanske države počela na začetku 20. veka, prvo sa putujućim bioskopima pomoćnika braće Limijer, otvaranjem prvog velikog bioskopa 1908. godine, ali se za zvaničnu godinu začetka bugarskog filma smatra 1915. kada je snimljen prvi igrani film – „Bugarin je galantan“  Vasila Gendova, uz Borisa Grejova, Aleksandra Vazova, Petra Stojčeva i Vasila Bakardijeva, jednog od pionira bugarske kinematografije.
Veliki filmski praznik – Sofija film festival (sa više od 150 inostranih gostiju), za bugarski filmski jubilej priredio je i nekoliko posebnih selekcija. Osim programa „Novi bugarski film” od sedam najnovijih ostvarenja, tu su i programi „10 bugarskih klasika snimljenih pre 1989” i „10 novih bugarskih filmova snimljenih posle 1990”.
Ovakav izbor nije slučajan. Godina 1989. je godina pada „gvozdene zavese” u Bugarskoj i godina pada Berlinskog zida. Ona označava početak ozbiljnijih preobražaja u bugarskom društvu i u bugarskom filmu. Do 1989. bugarski film bio je u potpunoj zavisnosti od državnog aparata, kompletnu proizvodnju finansirala je država kao jedini mogući producent.
 
Pionir bugarskog igranog filma: Vasil Gendov
No, imalo je to i svoje vrlo dobre strane, jer se godišnje snimalo oko 25 filmova za bioskopsko prikazivanje i skoro isto toliko za Nacionalnu televiziju Bugarske. Za vreme takozvane sovjetske ere u Bugarskoj od 1945–1990. godine, cenzori su radili punom parom, većina filmskih priča, društvenih drama, bile su egzistencijalističke i romantične, odnosile su se većinom na izmeštanje sela u gradove. Bio je to i period intenzivnog razvoja animiranog filma, ali i period nastanka najblistavijih filmova bugarskog reditelja Georgija Djulgerova („Prednost”, „Razmena”...) i međunarodnog uspeha filmova „Ponedeljak ujutro” Irine Aktaševe i Hrista Piskova, „Kozji rog” Metodi Andonova, „Privezani balon” Binka Željaskova, „Kožne cipele neznanog junaka” Rangela Valčanova, „Sve za ljubav” Nikolaja Voleva, „Svačija ljubav” Borislava Šaralijeva...
 Osvajanje demokratije od 1990. godine označilo je i slabljenje monopola države u proizvodnji filmova, osamostaljivanje i jačanje studija „Bojana filma”, pojavu nezavisnih privatnih producentskih kuća koje su počele da snimaju igrane, dokumentarne i kratke filmove uz skromno finansiranje putem konkursa. Nacionalna televizija nastavila je sa proizvodnjom filmova, pridružile su se i novonastale komercijalne televizije...
 Problemi za bugarski film intenzivirali su se privatizacijom bioskopa u koje su se „uselili” holivudski blokbasteri, a „iselio” domaći film. Stigla je i ekonomska kriza. Ipak, otvaranjem bugarske kinematografije prema svetu, osnivanje Sofija film festivala, koji kao jednu od glavnih okosnica ima platformu intenzivnih koprodukcijskih susreta, dalo je rezultate, u vidu filmova „Svet je veliki i spasenje je iza ugla” Stefana Komandareva (sa Mikijem Manojlovićem kao glavnim glumcem i Dušanom Milićem kao koscenaristom), „Istočni komadi” Kamena Kaleva, „Mila s Marsa” Zornice Sofije ili najnovijeg izvanrednog bugarskog filma „Lekcija” Kristine Grozeve i Petra Valčanova...
 Ali, kada pitate bilo kog bugarskog autora ili producenta kako im je, vrlo brzo ćete dobiti odgovor da je bugarski film u krizi već 25 godina, da je neophodno da se izvrši reorganizacija procesa finansiranja, proizvodnje, subvencija i kriterijuma i da je hitno rešavanje pitanja ozbiljnije distribucije bugarskih filmova... I svi ponovo pogleduju ka državi. Zvuči li vam sve ovo poznato?

Železara će praviti profit za šest meseci, možda i ranije
BEOGRAD – Kompanije koje su se prijavile za preuzimanje upravljanja nad Železarom Smederevo očekuju da će srpska čeličana na jesen početi da pravi profit, rečeno je na današnjoj vanrednoj sednici Vlade Srbije.
Kompanije koje su podnele ponude predviđaju da će od 10 miliona dolara, koliko iznose mesečni gubici Železare, značajno smanjenje gubitaka početi za šest meseci od preuzimanja, kada će srpska čeličana početi da pravi profit, rekao je Boris Milošević, predstavnik firme KPMG, privatizacionog savetnika Železare.
Na pitanje premijera Aleksandar Vučiha kada bi Železara mogla da počne da pravi protif on je rekao „tek u roku od šest meseci od promene rukovodstva”.
Upitan da li bi to moglo da se dogodi i ranije, Milošević je rekao da to zavisi od međunarodnih okolnosti, te „da će se da se pogura novi menadžment”, u tom pravcu.
Milošević je rekao da će konačni stav izboru jedne od pet kompanija koje su ušle u uži izbor za rukovođenje Železarom biti dostavljen komisiji do kraja sledeće nedelje, objasnivši da je procedura takva da savetnik predlaže kompaniju uz obrazloženje, a komisija usvaja ili odbija taj predlog.
Milošević je rekao i da je broj kompanija koje su ušle u uži izbor juče sveden na tri, ali da je jedna, „Monako risorsis”, otpala, jer je njihov predlog sadržao i stavku o otpuštanju zaposlenih.
Pregovori o upravljanju čeličane nastavljaju se i danas, dodao je, ali i sutra i u ponedeljak.
„Pojedine ponude su pobljšane i to neke na takav način da firme nude čak i sopstveno finanasiranje, što je nestandardno za ovakve vrste ugovora. To pokazuje njihovu sigurnost u to restrukturiranje”, rekao je Milošević.
Na pitanje premijera da li su sindikati upoznati sa razvojem događaja, odgovorio je da jesu i to sve vreme, a Vučić je poručio da radnici ne treba da brinu i da će sačuvati svoj posao.
„Radnici treba da budu mirni, svi će sačuvati svoj posao. Neka budu mirni i nek doprinesu privrednom oporavku privrede”, zaključio je premijer.

Tanka cev preko Vardara za Srbiju
Firma „Strojtransgas” ruskog biznismena Genadija Timčenka počinje da gradi krak magistralnog gasovoda Klečovce–Negotino na Vardaru u Makedoniji, vrednosti oko 75 miliona dolara, objavio je list „Komersant”, pozivajući se na izvor upoznat s ovim poslom.
Reč je o prvoj fazi gasovoda dužine 61 kilometar, koji će omogućiti da se gas dovede do Štipa. Rok izgradnje je nešto duži od godinu dana, posle čega je planirano da se gasovod produži do termoelektrane Negotino kako bi se sa mazuta prevela na gas.
Zatim bi trebalo da se izgradi još oko 60 kilometara gasovoda da bi se povezao s gasotransportnim sistemom Grčke.
Vrednost posla je 75 miliona dolara, od čega će Makedonija platiti  15 miliona, a ostali radovi će biti obavljeni na osnovu duga bivšeg SSSR prema Jugoslaviji, na koji je deo prava dobilo i Skoplje.
Iako je prethodno balkansko iskustvo „Strojtransgasa” bilo neuspešno, s obzirom na to da je kompanija trebalo da izgradi bugarski deo „Južnog toka” od koga su Rusi na kraju odustali, novi pravac bi ipak mogao da poveže sisteme za transport gasa s Grčkom i tako omogući Makedoniji, Srbiji, Mađarskoj i Austriji da dobiju gas preko Turskog toka koji će biti zamena za „Južni tok”.
I dok Srbija koristi svaku priliku da obezbedi drugi pravac snabdevanja gasom, koji bi zaobišao Ukrajinu, pa zašto ne i ovaj, Vojislav Vuletić, predsednik Udruženja za gas Srbije, kaže, da je ovo malo izvodljivo.
– Reč o malom kapacitetu gasovoda, samo jednom kraku, kojim ne bi mogle da se dopremaju količine neophodne Srbiji. Naša zemlja je ranije imala plan da se poveže na gasovod koji bi išao od Kumanova do Vranja, ali se i od toga odustalo, jer je gas koji plaća Makedonija najskuplji u regionu, pa nije bilo računice, kaže Vuletić.
– Dobro je što planova za gradnju gasovoda ima, ali problem Srbije je što nema para da sama bilo šta izgradi. Jedina šansa nam je da nam neko drugi plati gradnju, a da mi od tranzitne takse vraćamo dugove, kaže Vuletić.
Sve i da ovaj novi gasovod do Vardara, koji je inače deo „Južnog toka”, ima veći kapacitet Srbiji ne bilo isplativo da preuzima tim pravcem gas, jer „Gasprom” Makedoniji naplaćuje gas za oko 100 dolara skuplje, što bi samo povećalo troškove naše zemlje, objašnjava Vuletić.
S druge strane Makedonci vrlo malo troše gas pa bi viškovi mogli da se isporuče Srbiji.
Upitan šta nam je onda alternativa, Vuletić kaže, „Južni tok”, iako trenutno „mrtav”, ipak ima šanse da se pokrene. On to potkrepljuje najavama koje poslednjih dana stižu iz Austrije, a gde se razmatra mogućnost da se ide na odvajanje jednog kraka iz crnomorskog gasovoda ka Grčkoj, a zatim dalje ka Evropi.
Neimenovani visoki službenik administracije u Kremlju je ekonomskom listu „Vedomisti” rekao da crnomorski gasovod kroz Tursku, predstavlja srž projekta, a da su, u daljoj izgradnji moguće razne lokalne kombinacije.
Najizvesnija kombinacija je trenutno delimično povratak „Južnom toku”, preko Grčke, Srbije ka Mađarskoj, tvrdi on, dodajući da odatle treba jedan krak da vodi ka gasnom čvorištu Baumgarten u Austriji.
Vuletić kaže da je činjenica da EU nije dozvolila realizaciju „Južnog toka”, ali da će neki njegovi delovi ipak biti izgrađeni, misleći upravo na relaciju Klečovce–Negotino u Makedoniji, još jedan razlog da se veruje u obnavljanje ovog projekta, jer je Evropi potreban još jedan gasovod.

Ne odustajemo od kupovine železare
Ako „Esmark” pobedi na tenderu za menadžment tim koji će rukovoditi „Železarom Smederevo”, 5. 300 radnika ove čeličane neće imati razloga za brigu, kaže u razgovoru za „Politiku” Džejms Bušar, vlasnik i generalni direktor ove američke kompanije. To, uostalom, nalaže i tenderska dokumentacija.
– Naš plan za period upravljanja železarom podrazumeva investiranje 28 miliona dolara. Posle toga, ako na kraju preuzmemo kompaniju u procesu privatizacije, ulagaćemo 25 miliona dolara godišnje za održavanje opreme. To će biti dodatni kapitalni rashodi. Od kako je Srbija preuzela železaru, ni jedan jedini kapitalni dinar nije u nju uložen. Investiraćemo godišnje od 90 do 100 miliona dolara u rezervne delove, što je na petogodišnjem nivou oko 500 miliona dolara.
Šta ako Vas neko od sindikalaca podseti da treba da ispunite obećanje o povećanju plata radnicima za 25 odsto?
Ispunićemo obećanje. Ako posle 1. januara 2016. godine, „Esmark” u procesu privatizacije postane vlasnik smederevske čeličane, radnici će dobiti povećanje plata od 25 odsto, kao što je i obećano predstavnicima sindikata. Naredne godine dobiće i dodatno povećanje od 10 odsto. Za nas je to trošak od 5,5 miliona dolara mesečno i iz ugla kompanije to nije neki veliki novac.
Znate li kako radnici železare dobijaju plate? Iz budžeta ili profita?
Danas je to političko pitanje za državne zvaničnike Srbije i ja ne mogu na njega da odgovorim. Ako mi postanemo vlasnici, mi ćemo i obezbediti zarade za radnike.
Ali po sporazumu sa MMF-om i po pravilima Evropske unije nema više državne pomoći za čeličanu?
„Železara Smederevo” mora da isplati plate svojim radnicima. Mi smo u svom biznis planu detaljno izneli strategije za ostvarivanje prihoda i podršku našim kvalifikovanim radnicima u vidu dva povećanja plate i trogodišnjeg ugovora.
Koliko je stara tehnologija u železari i kada ističe rok trajanja te opreme?
Tehnologija u železari je odlična, jer je „Ju-Es stil” uložio znatna sredstva u opremu i zaštitu radnika. Da je stanje u čeličani, kada je o opremi reč, loše mi ne bismo ni bili zainteresovani da postanemo vlasnici kompanije.
Ako pobedite na tenderu imaćete vremena da upoznate čeličanu u narednih nekoliko meseci i biće Vam jasnije šta kupujete. Nije li to nešto poput zajedničkog života pre braka?
Moja mama tako nešto ne bi odobrila. (Smeh) Ali, zabavljanje, za sada, zvuči prilično lepo. Zato, hajde da uđemo u vezu koja će trajati 10 meseci. Naše postupke pažljivo će motriti roditelji, a to je u ovom slučaju Republika Srbija i vodiće računa da ne napravimo neku glupost.
Hoćete li nas „oženiti” posle 10 meseci probe?
Što se nas tiče, da. Posle tih 10 meseci zabavljanja voleo bih da se „venčamo”.
Nakon što su prošli pregovori propali, „Esmark” je objavio da je ministar finansija pregovarao u dobroj veri i da ste imali dogovor?
Pregovori u Pitsburgu trajali su dva dana i bili su to gotovo celodnevni razgovori sa ministrom finansija. Išli smo od tačke do tačke sporazuma, komunicirali smo istovremeno sa srpskim državnim zvaničnicima putem elektronske pošte i obaveštavali ih o svemu. Pravili smo vrlo kratke pauze i nastavljali pregovore.
Vi ste shvatili da imate dogovor?
I imali smo ga. Svi smo bili uzbuđeni, planirali smo da stručni tim u narednih nekoliko dana pošaljemo u Smederevo. Ja ne znam šta se dalje dogodilo u Beogradu i to je vrlo čudno. To je za nas bilo veliko razočaranje. Jedno od pitanja o kojima smo razgovarali bilo je pravo zajedničkog potpisa. Za nas to nije bilo prihvatljivo, jer je predloženo u poslednjem trenutku. Za sve što bismo radili morali bismo da dobijemo odobrenje države Srbije, a u biznisu gubljenje vremena znači i gubitak para. Za nas i za kompaniju bi to bio trošak.  Na kraju smo uspeli da dogovorimo da pravo zajedničkog potpisa imamo samo do kraja godine. Rukovali smo se i rekli da imamo dogovor. U Americi to znači da je posao završen. Na kraju, uprkos očekivanjima, nismo potpisali nikakav dogovor u Beogradu.
Da li ste vršili pritisak na srpske državne zvaničnike, jer ste znali da smo pod pritiskom i MMF-a i Evropske unije?
Ne. Pogodite šta je bio uslov da biste dobili 1,2 milijarde dolara, koliko vredi sporazum sa MMF-om? Da se raspiše tender za privatizaciju železare. I ko je bio jedini ponuđač? Dosad smo potrošili tri miliona evra na ovaj projekat. Došli smo spremni i na vreme, javili se na tender, dostavili sva potrebna dokumenta. Uradili smo sve što se od nas tražilo. Republika Srbija je dobila sporazum sa MMF-om. Ono što ne znamo je šta se dešavalo iza scene.
Zašto nam niste dali garancije da ćete održati proizvodnju čelika na duži rok?
Bili smo spremni da položimo garancije da ćemo povećati obim proizvodnje kao rezultat veće prodaje preko naših globalnih partnera u biznisu sa čelikom u Evropi, Aziji i Severnoj Americi i našeg tima koji se bavi komercijalnom prodajom.
Znate li za koliko meseci bi se potrošile sirovine koje trenutno vrede više od 100 miliona dolara?
Sada se u železari troši sirovina u vrednosti od oko 10 miliona dolara mesečno. Ali, tu ne spadaju nove sirovine koji bi bile kupljene i plaćene gotovinom iz povećane prodaje i materijala. Naš plan je da revitalizujemo železaru i učinimo je profitabilnom.
To je svega nekoliko meseci?
Jeste, ali država Srbija je za sve ovo vreme dok su pregovori trajali gubila novac. Od prvog dana, od kad sam ja došao u Srbiju, znači pre 10 meseci, na finansiranje železare potrošeno je oko 120 miliona evra, a da se ništa nije promenilo. Mi ćemo, na nivou kompanije, kupovati sirovine po nižoj ceni i znatno ćemo povećati prodaju. Tako ćemo rešiti problem železare.
Zašto ste tužili Petera Kamaraša i kakva je bila uloga srpske strane u procesu dvostrukog pregovaranja?
S obzirom na to da je proces pred Federalnim sudom, to ne mogu da komentarišem. Sudijama se tako nešto ne bi dopalo. Ušli smo u pregovarački proces sa Peterom Kamarašom, koji je tada radio sa „Esmarkom”. Sedeo sam na početku pregovora baš za ovim stolom u Hotelu „Hajat” sa Peterom i sa Bojanom Bojkovićem, direktorom železare. U pregovaračkom procesu, Kamaraš se predstavljao kao investitor u „Esmarku” da bi dobio poverljive informacije i kasnije zloupotrebio te informacije kako bi sabotirao našu ponudu. Kako smo kasnije saznali, iako je bilo dogovoreno da ceo proces bude potpuno transparentan, izgleda da je Kamaraš planirao da snabdeva železaru rudom gvožđa nižeg kvaliteta po cenama višim od tržišne.
Zanimljivo je da ste Kamaraša smatrali prijateljem i da je njegova ćerka bila kod vas u gostima prošle godine?
To je tačno. Ona je živela sa mojom porodicom i pohađala srednju školu u mojoj zajednici. Moja deca su joj pomagala da savlada jezik i da se uklopi u sistem obrazovanja. To vam govori kakav čovek je Kamaraš. Bilo je to veliko razočaranje i tužba je bila teška odluka za mene. Morao sam da štitim sopstvene i interese svih zaposlenih u timu „Esmark Evropa” koji su toliko mnogo vremena posvetili pravljenju plana za revitalizaciju čeličane u Srbiji.
Vi i Vaša žena Karolin donirali ste dosta novca u humanitarne svrhe. Imate li plan da donirate sredstva u Srbiji?
U dobrotvorne svrhe donirali smo oko pet miliona dolara u poslednjih nekoliko godina u Americi. Znatna sredstva kao pomoć smo uputili i Slovačkoj. Inače, u tenderskoj dokumentaciji za preuzimanje železare naveli smo i da ćemo donirati milion dolara za pomoć poplavljenim područjima, ali ta donacija je bila zasnovana na pretpostavci da ćemo kupiti železaru. Drugim rečima, ako budemo uspešni u preuzimanju železare, ispunićemo svoje obećanje i donirati sredstva za pomoć poplavljenim područjima.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Oteli devojčicu da bi prevarili sud u Francuskoj
Juče su na svetlo dana isplivali novi detalji otmice dvogodišnje devojčice koja je u petak kidnapovana u Beogradu, a zatim efikasnom akcijom policije vraćena roditeljima. Naime, privedeni otmičari su devojčicu M. P. iz zemlje hteli da izvedu koristeći važeći pasoš deteta koje živi u Francuskoj. Ovo je juče potvrdio i ministar unutrašnjih poslova Srbije Nebojša Stefanović, koji je naveo da je u saradnji s francuskom policijom ustanovljeno da dete, čiji je pasoš planiran da bude korišćen nakon otmice M. P. u Beogradu, zaista postoji.
Prema nezvaničnim informacijama, uhapšeni francuski državljani Mišel Sebastjan (45), Sandrin Goren (50) i Kristel Eje (26), oteli su dvogodišnje dete u Beogradu jer liči na ćerku koju Kristel Eje ima u Francuskoj. Oteta M. P. je navodno trebalo da im posluži u brakorazvodnoj parnici koju Kristel Eje vodi sa svojim mužem. Otetu M. P. nameravali su da podmetnu francuskom sudu umesto prave ćerke Kristel Eje, kako bi DNK analizom bilo utvrđeno da muž Kristel Eje nije otac njenog deteta
Ministar Stefanović juče je naveo i da srpska policija čeka na dodatne informacije od francuskih kolega, kao i da se sada traže svi umešani u ovo krivično delo.
M. A.

Uhapšen osumnjičeni za dvostruko ubistvo u Padinskoj skeli
BEOGRAD – Ministar unutrašnjih poslova Srbije Nebojša Stefanović saopštio je danas na sednici Vlade da je uhapšen osumnjičeni za ubistvo dve osobe u padinskoj skeli.
Stefanović je kazao da je M.M. (32) iz Ljubovije uhapšen zbog sumnje da je ubio taksistu Pink taksija i još jednu osobu.
On je dodao da se sumnja da je M.M. bio u poseti rođaki i da se dotle dovezao taksijem i da je pucao iz automatske puške koja je kod njega i pronađena i da se sada čeka na veštačenje.
Ministar je dodao da se još uvek se proveravaju i podaci o tome da li je devojčica koja je juče oteta u naselju Braće Jerković u Beogradu, oteta nasumično ili se radi o ranije definisanoj žrtvi i da se sada traže svi umešani u ovo krivično delo.
Stefanović je kazao da je u saradnji sa francuskom policijom ustanovljeno da dete, čiji je pasoš planiran da bude korišćen nakon otmice deteta, zaista i postoji. On je dodao da je dvoje od troje osumnjičenih za otmicu od ranije poznato francuskoj policiji.

Ne raspuštaju se sudovi na Kosmetu
Kosovska Mitrovica – Zaposlenima u pravosuđu na Kosovu i Metohiji ne prestaje radni odnos 25. marta ove godine, jer to nije po Ustavu, ni po zakonima države Srbije, rečeno je za „Politiku” u vladinoj Kancelariji za Kosovo i Metohiju.
– Nije slučajno što se svaki put kada se na Kosmetu razgovara i dogovara o različitim temama, u našoj javnosti pojavljuju sračunate dezinformacije da bi se poljuljalo poverenje između naroda i države Srbije. Neistinitim pričama žele da razvodne preko potrebno jedinstvo u našoj zajednici. Poslednja vest koja je plasirana jeste da će radnicima pravosuđa prestati radni odnos krajem marta – ističu u kancelariji. Oni negiraju informaciju RTK 2, koji je prenoseći reči sagovornika bliskog sudu u severnoj Kosovskoj Mitrovici naveo da radnicima zaposlenim u srpskim sudovima i tužilaštvu prestaje radni odnos 25. marta, kada počinje konkurs za integraciju u pravosudni sistem Prištine, koji će trajati do 1. septembra.
Takođe, po navodima RTK 2, onima koji ne žele da se inkorporiraju u kosovski sistem sudova, biće ponuđeno da se penzionišu po uslovima koji su važili i za radnike MUP-a Srbije koji su radili na Kosmetu.
Nikola Kabašić, predsednik Višeg suda u severnoj Kosovskoj Mitrovici, potvrdio je za „Politiku” da srpske sudije i tužioci na Kosmetu nastavljaju da rade kao i do sada.
Podsetimo, parafiranjem sporazuma o pravosuđu, 9. februara u Briselu, u rundi dijaloga između Beograda i Prištine, obezbeđeno je učešće srpskih sudija na severu Kosmeta. Kako je tada usaglašeno, predsednik suda u severnoj Mitrovici biće Srbin, a mitrovački sud imaće ogranke u Leposaviću i Zubinom Potoku. Po devet tužilaca, Srba i Albanaca, biće zastupljeno u sudu, a sve će funkcionisati po kosovskom sistemu, u skladu sa Briselskim sporazumom.

Pogrešne odluke
Čovek prema kome osećam veliku bliskost poverio mi se: „Znaš, moj život se sastoji iz niza pogrešno donesenih odluka.” Onda je počeo da ih nabraja predstavljajući sopstveni životni put kao bilijarski sto na kome svaka od njegovih kugli nepogrešivo promašuje svoju rupu. Nešto od tih promašaja moglo se pripisati okolnostima koje mu nisu išle na ruku, lošoj sreći ili nerazumevanju okoline, ali sve u svemu te odluke je uglavnom donosio sam. I sada se, na kraju života, zbog njih kaje. Utešnu stvar predstavlja činjenica da je moj bliski prijatelj jako duhovit i još uvek sposoban da se sa poražavajućim retrospektivnim pogledom na svoju sudbinu – šali.
To me je podsetilo na najtežu od svih dužnosti koju moje kolege filmski reditelji i ja imamo u okviru naše profesije: na neprestano donošenje odluka. Brže ili sporije, šire ili uže, glasnije ili tiše, ovaj ili onaj, da li je važno ili nebitno, na šta se odnosi i zašto, dovoljno jasno ili nije, gde je početak, a gde kraj, ovako ili onako... Naš posao se sastoji od hiljadu pitanja na koje valja momentalno odgovoriti, bez dvoumljenja i sumnje u sopstveni sud.
Poneko, jednostavno, to ne može da podnese. Nije mali broj reditelja koji su odustali od svoje profesije baš zato – više nisu mogli da donose odluke. Drugi ovaj problem rešavaju tako što se oslanjaju na intuiciju i isključuju svaku vrstu razmišljanja. Poneko, opet, premišlja, donosi odluku, a onda je menja, u strahu da je pogrešio. Pravi majstori, međutim, svoje odluke donose na misteriozan, nama nedokučiv način i za ta rešenja se na kraju ispostavlja kako su bila ispravna.
Životne odluke su mnogo značajnije i svakako teže od umetničkih. Kada bi ljudski život mogao da se vraća unazad i zaustavlja se na svim raskrsnicama na kojima je čovek birao ovaj ili onaj put, možda bi on shvatio gde je pogrešio ili, suprotno, kako je odabrao pravu stvar. Ali, nažalost, to je nemoguće pa mu jedino ostaje da se za ključne odluke nekako pripremi. Kako? Ne znam, naravno. Ali možda rediteljsko iskustvo može tu malo pomoći.
Glavni rediteljski kriterijum u odlučivanju između dva rešenja jeste pogled na celinu dela. Kako problem stoji u vezi sa celokupnim korpusom stvari koje se nalaze unutar jednog filma? Samo ako može zamisliti kompletnu priču i njeno značenje, reditelj može odgovoriti na jednostavno pitanje da li junaku odgovara ovaj ili onaj šešir. Ako ne zna tačno ka čemu teži, on ne može doneti bilo kakvu odluku, pa ni onu: da li crni polucilindar ili veseli „žirado” šešir.
Šta u našim životima predstavlja „kompletnu priču”? Rekao bih, ono što podrazumevamo pod pogledom na svet. Artur Miler je jednom, otprilike, rekao ovo: „Intelektualac nije onaj koji je pročitao gomilu knjiga, već osoba koja svet vidi sopstvenim očima.” Ako verujemo sebi, onome što osećamo, i držimo se toga onda nećemo omašiti u donošenju odluka. Uprkos okolnostima, i pored pritisaka. Biti dosledan težak je, ali u suštini jedini pravi izbor.
Drugo pravilo kojeg se reditelj mora držati je da za saradnike bira najbolje. Ne prijatelje, ne one koji su mu simpatični ili mu se ulaguju, već provereno stručne ljude, najbolje za posao koji je pred njima. Ma kakvi oni privatno bili: možda krajnje antipatični, ponekad i osobe sa kojima je u nekoj vrsti neprijateljstva. Ali, posao je posao i tu se ne meša lično i profesionalno. Posle snimanja se druži s kim hoćeš, dok se radi održavaj samo poslovne odnose. To isključuje niz zamki u koje reditelj može upasti ako se ponaša privatno. On se prema problemu postavio profesionalno, znači bez iluzija.
Treće pravilo u vezi sa poslom reditelja je da poseduje sposobnost da se izmakne i pogleda ono što čini sa strane, iz vizure gledaoca. Iako se bavi nečim što je „njegova priča”, sa ljudima koji su „provereno stručni”, ipak je važno sve podvrgnuti proveri. Biti samokritičan i slušati one kojima veruješ isto je važno kao biti svoj i slediti sopstvenu zvezdu. U stvari, naći pravu meru između tih suprotnosti je najvažnije od svega.
Sve ovo što sam nabrojao neće mnogo pomoći mome razočaranom prijatelju, a ni meni koji sam približnih godina. Ali, možda može biti od pomoći nekome ko je pred važnim životnim odlukama. Ili onome ko će jednoga dana praviti rezime i moći da kaže kako, iako nije bio baš najsrećnije ruke u izboru svoga puta, bar nije pravio greške na koje su ga naveli drugi ili koje su bile u suprotnosti sa njim samim. Da je iživeo svoju sudbinu ne čineći moralne prekršaje. I to je nešto, zar ne?

Između rentademokrata i vlade u senci
Jedno od merila određivanja političke snage u Srbiji krije se u –beogradskim lokacijama. Onaj ko popuni Arenu ili veliku salu „Sava centra” ima ozbiljan rejting. Onaj ko završi u Domu omladine, tek može da sanja o tome da je relevantan faktor.
Upotreba ovog barometra gotovo skenerski precizno određuje poziciju kilave srpske levice. Demokratska stranka, dugo godina najorganizovanija i najjača formacija suprotstavljanja režimu Slobodana Miloševića, a potom vodeća sila vlasti posle promena 2000. godine, dočekala je da u Domu omladine obeleži 25 godina obnove rada, što je tužno svedočanstvo kroz šta su sve demokrate prošle da bi dočekale ovaj ceremonijalni pad.
Dobro je što demokrate imaju ambiciju da se vrate na lidersku poziciju i pokušaju da ukrupne tugaljivo razbijenu opoziciju. Stabilna država mora da ima jake rivale vlasti koji kao dežurni korektor deluju konstruktivno.
Da bi se to dogodilo, demokrate na granici cenzusa prvo moraju da preispitaju sebe. Bojan Pajtić se već u ime svih članova DS-a izvinio za sve greške. Čak i u ime onih koji više nisu tu, dodao je jasno aludirajući na Borisa Tadića kome DS, s pravom, može da pripiše mnoga zla.
Bez obzira na Tadićevo „očeubistvo” i poslednji u nizu rascepa DS-a, demokratama je potrebno nešto više. Moraće ponovo da namagnetišu kompas čija skazaljka ne pokazuje jasan pravac od vremena kada su im naprednjaci „ukrali” dve ključne strateške odrednice: evrointegracije i pregovaranje oko Kosova.
Čitava evroopozicija od tada luta. Ukoliko na te teme kritikuje vlast, rizikuje da pogazi sopstvene programske ciljeve i postane nadžak-baba srpske politike kojoj ništa ne valja. Ukoliko se larpurlartistički svede na kritiku zbog kritike, onda, takođe, gubi sebe.
Stvara se atmosfera koja Aleksandru Vučiću omogućava da kaže da nije dobro što elita zemlje – a to je većinski deo biračkog tela demokrata – ne podržava vladu zbog netrpeljivosti prema njemu i stranci koju vodi, iako se slaže sa opštim kursom kojim Srbija ide. To je zavodljiva teza.
Tačno je da se ta elita slaže sa „opštim kursom”, ali elita je po prirodi stvari politički pismenija, zahtevnija, podozriva na veberovske floskule, osetljiva na neispunjena obećanja, ne kupuje lako demagošku robu, opire se autoritarnosti, traži istinsku demokratiju.
Ako zanemarim rentademokrate, one koji se usrdno nude vlastima, istinska opozicija ima i te kako širok prostor dejstva. Evrointegracije i Kosovo nisu jedine teme oko kojih zaista nema dilema i međustranačke rasprave. Ostvarivanje „opšteg kursa” ima svoju metodologiju i formu. To je ravan u kojoj vlast protiv sebe stvara netrpeljivost.
Tačno je da se premijeru s vremena na vreme upute neprijatna pitanja na razne teme. Od poslova sa „Železarom” do „Er Srbije”, od privatizacija do seče penzija. Tačno je i da premijer neprijatno odgovara na ova pitanja, mahom izbegavajući odgovore.
Opozicija se onda žali da nema medijski prostor. O. K. Posao opozicije jeste da se i za taj prostor izbori. Što su veći otpori vrhova vlasti, to su argumenti kritika jači. Ako premijer smatra da „nije dobro” što nema podršku elite, onda mu treba pokazati da će tu podršku dobiti ukoliko je njegovo svekoliko političko ponašanje u skladu sa vladavinom zakona i slobode reči. Očigledna nastava je najbolja nastava.
Kritike ipak nađu način da dospeju do javnosti. Ne misli valjda neko da je Milošević dobrovoljno dopuštao da opozicionih medija bude više nego režimskih. Sve su to simptomi jednog nedorađenog demokratskog društva.
Demokratska stanka se sada prihvatila novog eksperimenta. Bleda senka neke ozbiljne opozicije dobila je sopstvenu vladu u senci. Bojan Pajtić formulacijom o „unošenju svetlosti u Srbiju” možda može da obraduje ovdašnje masone, ali pokušaj kopiranja britanskog političkog modela deluje kao pompezan, ali u suštini naivan hibrid.
Srbija nema dve stranke, pa da se zna da će smenom na vlasti vlada u senci po automatizmu preuzeti kormilo. Vlade su ovde po pravilu koalicione i nastaju tek posle izbora složenom političkom aritmetikom.
Pajtić pritom paradoksalno deluje kao klon: Pajtić na vlasti u Vojvodini, Pajtić šef vlade u senci na nivou Republike. Da ne pominjem osenčenog ministra za evropske integracije. Po čemu će se on razlikovati od kolege na vlasti?
Demokratska stranka najavljuje da će pokušati da povrati izgubljeno poverenje „radnika i seljaka”. Nije to lak posao za stranku koja je tokom godina vlasti iskazivala tajkunskoljubni habitus, oholost bez pokrića, maligni egocentrizam, patološki strah od tuđih ideja i unutarstranačke konkurencije, da bi je tek odlazak u opoziciju vratio socijaldemokratiji i ambiciji da bude „prirodna matica” protivnika aktuelne vlasti.
Dragan Šutanovac potvrđuje da DS nije menjao „misiju i viziju”. Kako nije? Zašto su ga onda birači kaznili. Umesto vlade u senci, bliže su mi reči Borka Stefanovića koji kaže da je DS-u potreban „radikalan otklon” od grešaka iz prošlosti, politički, ideološki, programski i kadrovski zaokret.
Nismo mi još zreli za vladu u senci, model koji vidim da se dopada i crnogorskoj opoziciji. Nema tu ozbiljnosti koja bi obećavala uspeh.
Vlast je dobila priliku da poentira. Vladajući SNS je odmah saopštio da će DS-ova vlada u senci ostati „najdugovečnija vlada u senci u savremenoj političkoj istoriji”.
Nije, međutim, vreme za likovanje. To što su šanse za nastanak ozbiljne opozicije slabe, trebalo bi da brine, a ne da raduje naprednjake. Vlast bez rivala utone u samozadovoljstvo, lakše pravi greške, podložnija je autoritarnosti. Uljuškana u sopstvenu moć gubi osećaj za realnost, sve je odbojnija na kritike. Onda padne.
Zaslepljenost vlašću je opasna zamka.

Petovalentna vakcina stigla u Srbiju, počinje distribucija
BEOGRAD – Agencija za lekove i medicinska sredstva izadala je sertifikat o kvalitetu 66.050 doza petovalentne vakcine pentraksim, koje su danas iz Francuske stigle u Srbiju, a koje će se u narednim danima naći u domovima zdravlja širom zemlje.
Direktor Agencije Saša Jaćović rekao je Tanjugu da je analizom uzoraka, kontrolom kvaliteta i na osnovu dostavljene dokumentacije utvrđeno da je vakcina kvalitetna, efikasna i bezbedna i da može da bude distribuirana.
Vakcina pentraksim koristi se za prevenciju difterije, tetanusa, velikog kašlja, dečje paralize i hemofilusa tipa b.
Jaćović je rekao da će Institut za virusologiju, vakcine i serume „Torlak” preuzeti dalju distribuciju vakcina, preko Insituta za javno zdravlje „Batut”, zavoda i dalje do zdravstvenih ustanova gde će deca biti vakcinisana.
Prema njegovim rečima, 66.050 doza vakcina biće dovoljno za naredna tri meseca. 
„Utvrđeno je da je u 2015. godini potrebno ukupno 211.000 doza što, znači da je kvartalna potreba između 50.000 i 60.000 doza, te će ova kolicicna biti dovoljna za narenda tri meseca”, rekao je Jaćović.
On je dodao da se, prema informacijama koje ima, u maju ili junu planira uvoz sledeće serije leka.
Iz Instituta Torlak saopšteno je da je posle dobijanja sertifikata o kvalitetu počela distribucija vakcina i da će se 66.050 doza naći u svim domovima zdravlja u Srbiji u narednim danima.
Kamion sa 66.050 doza krenuo je 11. marta iz Francuske u Srbiju. 
„Mi smo vakcine upakovali u vozila i počeli distribuciju, koja će najpre biti obavljena na području Beograda a zatim i drugih gradova u Srbiji”, rekla je direktorka „Torlaka” Vera Stoiljković, a prenosi ta ustanova u saopštenju.

REM: Prilagoditi medijski program Danu žalosti
BEOGRAD – Regulatorno telo za elektronske medije (REM) danas je, povodom proglašenja 15. marta za Dan žalosti na teritoriji Republike Srbije, obavestilo medije da usklade svoj program sa tom odlukom.
U saopštenju se navodi da to telo vrši nadzor nad primenom odredbi koje se odnose na programe radio i televizijskih pružalaca medijskih usluga u vreme proglašenja Dana žalosti.
Kako se navodi, mediji treba da emituju odluku o proglašenju dana žalosti i o programu njegovog obeležavanja, obaveste javnost o skupovima sećanja koje povodom Dana žalosti organizuju nadležni organi Republike Srbije ili tela koja ona odrede, da umesto humorističkih, zabavnih, folklornih i drugih sadržaja sa zabavnom i narodnom muzikom, emituju muziku i emisije prikladne Danu žalosti.
Takođe potrebno je i da mediji usklade detaljnu programsku šemu u vreme Dana žalosti.
U skladu sa odredbama koje se odnose na način obeležavanja Dana žalosti Regulator preporučuje emitovanje umetničke i instrumentalne muzike molskog tonaliteta.
U saopštenju se podseća i da je zbog tragedije koja se dogodila, Vlada Republike Srbije preporučila da pružaoci medijskih usluga i tokom današnjeg dana prilagode svoje programske sadržaje.
Zakonom o Danu žalosti predvideno je da zastave budu spuštene na pola koplja, kako na državnim institucijama tako i na sportskim i kulturnim manifestacijama i da se nastradalima oda pošta minutom ćutanja.
Prema Zakonu, mediji su dužni da programe usklade i da umesto humorističkih, zabavnih, folklornih i drugih emisija sa zabavnom i narodnom muzikom, emituju muziku i emisije prikladne danu žalosti.
Novinsko-izdavačke organizacije koje izdaju dnevne novine dužne su da ih štampaju u crnoj boji, navodeći na prvoj strani odluku o proglašenju Dana žalosti i proglašenju njegovog obeležavanja.
Za vreme Dana žalosti na javnim mestima, u kafićima, restoranima i drugim lokalima zabranjeno je emitovanje narodne i zabavne muzike, odnosno održavanje programa zabavnog karaktera.
Prema Zakonu, Dan žalosti se proglašava posle naročito tragičnog događaja, teške nesreće koja za posledicu ima smrt, ranjavanje ili teško oštećenje zdravlja većeg broja ljudi ili u slučaju smrti visokog državnog funkcionera.
Može da bude proglašen i u slučaju smrti ličnosti koja je imala visoke zasluge za zemlju.
Autonomna pokrajina, opština, grad i grad Beograd mogu proglasiti Dan žalosti na svojoj teritoriji povodom nekog tragičnog događaja od lokalnog značaja.
Dan žalosti ne može trajati duže od tri dana, a za kršenje načina obeležavanja zakon predviđa i kazne od 5.000 do 200.000 dinara za pravna lica.
Kazna za fizičko lice koje na javnom mestu namerno povredi obavezu obeležavanja je od 2.000 do 10.000 dinara.

Decenija i po traganja za nestalima na KiM
Među fotografijama više stotina ljudi na zidovima prostorije Udruženja porodica kidnapovanih i nestalih na Kosovu i Metohiji stoji i slika Milice Radunović (1938) iz sela Dašinovac kod Dečana. Po evidenciji udruženja, Milica je bila prva žrtva kidnapovanja u južnoj srpskoj pokrajini, od 1998. do kraja 2000. godine. O Milici se gubi svaki trag 23. aprila 1998. godine, a samo dan ranije njena ćerka Lidija Milenković sa porodicom je posetila roditelje u Dašinovcu.
– Otac Miloš i majka su ostali u selu sa još desetak žitelja, uglavnom starih. Želeli su da čuvaju imanje, da brinu o kući, verovali su da niko neće da ih dira. Ubrzo posle našeg odlaska čuli smo preko radija da se blokiraju sela i sve što dalje znam o majci bile su samo glasine – priča za „Politiku” Lidija Milenković, koja posle 17 godina ne želi da odustane od traganja.
Prolazili su meseci a Lidija nije mogla apsolutno ništa da sazna o roditeljima. Pritisnuta nevoljom, stalnim pretnjama i strahom, njena porodica je u jesen 1998. morala da pobegne iz Orahovca. Utočište su u godinama koje su usledile, pronašli u Lazarevcu.
– Prijavila sam nestanak Međunarodnom komitetu Crvenog krsta i dala uzorak za DNK analizu. Uz pomoć ovih uzoraka su kasnije pronašli i identifikovali mog oca, koji je ubijen sa komšijom i bačen u kanal. Ništa o majci, međutim, ni posle svih ovih godina, nisam mogla da saznam – kaže Lidija.
Osim Miličine ni posle decenije i po od poslednjih otmica, nije otkrivena sudbina više od 500 kidnapovanih i nestalih Srba na Kosovu i Metohiji. Punih 15 godina Udruženje porodica kidnapovanih i nestalih na KiM, koje sutra obeležava godišnjicu postojanja, ne prekida potragu za njima, iako je nada da će se otkriti sve manja – kaže za „Politiku” predsednica udruženja Verica Tomanović.
– Od 1998. do kraja 2.000. godine nestalo je i ubijeno na hiljade civila na Kosovu i Metohiji i te zločine počinili su naoružani i uniformisani Albanci. Mi danas i dalje tragamo za 525 članova porodica koje su u našem udruženju. Proteklih godina iza nas sahranili smo 361 nestalog čiji je identitet potvrđen na osnovu datih uzoraka najbližih, ali niko nije ogovarao za zločine nad ovim ljudima – ističe Verica Tomanović.
Ona napominje da je najveći broj žrtava, čak 75 odsto, ubijeno ili kidnapovano posle 10. juna 1999, odnosno dolaska mirovnih snaga na Kosovo i Metohiju. Svi slučajevi nestalih prijavljeni su međunarodnim i domaćim institucijama, srodnici su dali uzorke za DNK analizu, ali ni posle 15 godina ne zna se ništa o ovim nesrećnim ljudima. Zbog toga se stiče utisak, kaže naša sagovornica, da nekome ne odgovara da istina izađe na videlo.
– Krajem devedesetih na Kosovu i Metohiji prekršene su sve deklaracije o ljudskim pravima i uskraćeno je osnovno pravo – na život. Za 15 godina našeg rada saznali smo da su postojala mesta užasa gde su ubijani Srbi i drugi pripadnici nealbanskih nacionalnosti, gde se trgovalo njihovim organima, da postoje masovne grobnice... Obraćali smo se Karli del Ponte, Savetu bezbednosti, svedočili u američkom kongresu, tražili pomoć Saveta Evrope... Tražili smo da se ispitaju navodi iz knjige Del Ponteove, obraćali smo se i Diku Martiju... I ništa nismo mogli da postignemo iako je činjenica da su Kfor i Unmik morali da zaštite sve stanovnike Kosova i Metohije, što nisu učinili. U mnogim slučajevima su poznati izvršioci krivičnih dela i postoje validni podaci o tome, kao i svedoci, ali i oni malobrojni postupci u kojima je suđeno zločincima, najčešće se završavaju oslobađajućom presudom – ističe Tomanovićeva.
Milica Radunović prva nestala – 23. aprila 1998.
Olgica Božanić, čija je gotovo cela porodica prilikom napada na Orahovac i okolna sela 1998. godine odvedena u logor i tamo ubijena, sve ove godine bori se da istina o zločinu nad njenim najmilijima izađe u javnost i da počinioci budu kažnjeni.
– Posmrtni ostaci članova moje porodice pronađeni su 2007. godine u grobnici Volujak, ali za zločin nad njima niko nije odgovarao ni pred međunarodnim ni pred našim sudom. Cilj nam je da se pronađu svi nestali, da njihove porodice konačno dobiju odgovore i da imaju gde da im zapale sveće, ali i da se obelodani da su na Kosovu stradali nedužni ljudi, civili – ističe Božanićeva, koja je sekretar udruženja.
Prema nedavno objavljenim podacima Međunarodnog komiteta Crvenog krsta, na teritoriji Kosova i Metohije i dalje se traga za 1.655 lica svih nacionalnosti, dok je u protekloj deceniji rešena sudbina 1.545 nestalih. Prošle godine rešeno je 68 slučajeva osoba čiji je nestanak bio prijavljen.
Kako je ranije za naš list izjavio Veljko Odalović, predsednik Komisije za nestale Vlade Srbije, trebalo bi da se nastavi ispitivanje terena na Kosovu i Metohiji – oko planina Bajgora i Čičavica, kao i lokacije u blizini Đakovice i Kline, za koje postoji sumnja da kriju masovne grobnice. I dalje se čeka i odgovor na pitanje šta je bilo sa šest nestalih pripadnika Vojske Jugoslavije u rejonu karaule Košare, na granici prema Albaniji, gde su 1999. godine vođene žestoke borbe. Otvoreno je i pitanje kada će se ispitati područje na severu Albanije gde postoji mogućnost, prema nekim navodima, da postoje masovne grobnice.
Potreban zakon o nestalima
Jedan od problema sa kojima se suočavaju porodice nestalih i kidnapovanih je i nepostojanje sistemskog zakonskog rešenja – zakona o nestalim licima, kaže Verica Tomanović.
– Mi smo jedina zemlja u regionu koja nije uvela ovakvo zakonsko rešenje, pa smo suočeni sa problemom da porodice zbog izuzetno teškog materijalnog stanja odlaze na Kosmet i vade albanska dokumenta da bi ostvarili naknadu za svog nestalog člana porodice. Da li to znači da žrtve moraju biti prve koje će priznati takozvano nezavisno Kosovo? – pita Tomanovićeva.
Ona pominje i najavljeno osnivanje međunarodnog suda za zločine OVK i ističe da se ne treba ograničavati samo na 1999. godinu, jer su pripadnici ove organizacije činili zločine i tokom 1998. i 2.000 godine.

Vratiti ikone u Hrvatsku kad i izbegle Srbe
Pravoslavne ikone i duhovnu baštinu srpske crkve treba vratiti u Hrvatsku kad se u nju vrati i izbegli srpski narod. To je u najkraćem više puta izrečeni stav Srpske pravoslavne crkve kada je u pitanju vraćanje od rata sklonjenog duhovnog blaga u pravoslavne crkve i manastire na teritoriji Republike Hrvatske. Ponavlja ga u intervjuu za „Politiku” i vladika dalmatinski Fotije. On je na čelu jedne od eparhija koja je najviše postradala u ratovima devedesetih godina prošlog veka. Duhovno blago dalmatinskih crkava i manastira na spisku je predmeta koji se iz Srbije vraćaju u Hrvatsku. Vladika navodi i da su dvadeset godina po okončanju ratnih sukoba, pravoslavne crkve i manastiri u Eparhiji dalmatinskoj i dalje meta izgrednika, iako je reč o pojedinačnim incidentima.
– Bezbednije su one svetinje gde ima više našeg naroda. Iz ove činjenice se jasno vidi da problem obnove crkava i manastira Eparhije dalmatinske, kao i eventualni povraćaj kulturnog blaga iz Srbije, nije moguće odvojiti od povratka Srba na prostore Dalmacije. To mora biti paralelan proces. Drugačije bi moglo izgledati da je budućnost Srba u Dalmaciji u „muzejima”, što je za nas kao Crkvu neprihvatljivo. Mi smo ovde vekovima živeli i želimo i dalje da živimo kao pravoslavni hrišćani i Srbi, poštujući i uvažavajući kako državne zakone, tako i sve narode koji žive i koji će živeti na ovim prostorima – kaže u razgovoru za „Politiku” vladika Fotije.
Da li se obnavljaju manastiri i crkve u koje se vraća kulturno blago?
Nedavno su Eparhiju dalmatinsku posetile mešovite komisije Republike Srbije i Hrvatske, koje se u najkonkretnijem smislu bave pitanjem povraćaja riznice manastira Krke i drugog duhovnog i kulturnog blaga naše eparhije. Mi smo zajedno sa njima obišli prostorije riznice u Krki, kao i eparhijske u Šibeniku. Na osnovu te posete svima je bilo jasno da trenutno ne postoje ni elementarni uslovi za povratak našeg duhovnog i kulturnog blaga. To znači da Ministarstvo kulture iz Zagreba i druge državne institucije moraju nastaviti sa daljom obnovom ovih prostora kako bi se one adekvatno pripremile za prihvatanje naših svetinja.Pored toga, prilikom ove posete pomenuli smo i značajno kulturno blago, koje je u vreme rata ostalo u našim crkvama i manastirima, a potom je nestalo. Taj problem se pokušava staviti u drugi plan, što je za nas kao Crkvu neprihvatljivo. Smatramo da su nadležne državne institucije i ministarstva Hrvatske obavezni da i to blago pronađu i vrate. Samo tako bi problem povraćaja našeg kulturnog blaga bio celovito rešen.
Ima li crkava i manastira na teritoriji vaše eparhije koji su do temelja srušeni, a čije je kulturno blago na spisku za vraćanje iz Srbije u Hrvatsku?
Nažalost, ima još desetak do temelja srušenih crkava. Neke od njih smo uspeli obnoviti, na primer, Crkvu Svetog Georgija u Smokoviću kod Zadra. Većina dalmatinskih crkava i manastira u ovom poslednjem tragičnom ratu od 1991. do 1995. godine pretrpele su potpunu ili delimičnu štetu. Najpre smo počeli obnavljati one crkve gde se sabira najviše  naroda, a to su saborne crkve u sedištima crkvenih opština, kao i naše manastire Krku, Krupu i Dragović. Želja nam je da sve preostale crkve obnovimo, ali nam je za to potrebna pomoć kako hrvatske države, tako i matične države Srbije, i dijaspore u kojoj živi veliki broj Srba poreklom iz Dalmacije. Da bi ovo veliko delo obnove učinili, potrebno nam je to „trojno” jedinstvo.
Da li se u vašu eparhiju vraća, zajedno sa svetinjama, i narod ili Srpska crkva ostaje najveći svedok nekadašnjeg srpskog prisustva na tim prostorima slično, kao na Kosovu i Metohiji?
Misija Pravoslavne crkve jeste da uvek bude sa svojim narodom i u dobru i u zlu, jer je Crkva pozvana da nosi krst svoga naroda, ali i da bude ona koja svedoči Vaskrsenje. Samim tim, i najteže životne i istorijske okolnosti ne mogu da zatamne tu veru Crkve u konačnu pobedu dobra i pobedu vrednosti Carstva nebeskoga, za koje se sveti car Lazar opredelio na Kosovu. Mi u Dalmaciji imamo svoje Dalmatinsko Kosovo i manastir Svetu Lazaricu i čuvamo kosovski zavet i kosovsku etiku i u ovo naše raspeto vreme. Ono, pak, što kao Crkva ne možemo da prihvatimo jeste bilo kakav oblik getoizacije i građanstva drugog reda, jer bi tada i povraćaj našeg duhovnog blaga imao drugorazredni značaj i ne bi mogao izvršiti onu duhovnu i kulturnu misiju koja mu je namenjena.

Za isti indeks šest školarina
Državu najviše košta jedan student Univerziteta umetnosti u Beogradu. Za njega izdvaja godišnje u proseku čak 707.210 dinara, a najmanje koštaju studenti prestoničkog (225.452) i Univerziteta i Novom Pazaru (146.472), pokazuje najnovija analiza Ministarstva prosvete, nauke i tehnološkog razvoja, do koje je „Politika” juče došla.
Beogradski fakulteti su u ovim podacima koji nikada do sada nisu prikupljani, a kamoli javno objavljeni, odmah videli dokaz da su njihove studije najjeftinije u Srbiji i da bi školarine trebalo podići. To su neki od njih prekjuče i najavili za narednu školsku godinu.
Prorektor Univerziteta u Beogradu profesor dr Miodrag Popović kaže da ako je država izračunala da u proseku jedan student košta 240.000 dinara, a zna se da su školarine i po tri puta manje, onda je jasno da su fakulteti na gubitku i da cena studija nije realna.
– Ako se pogleda ova analiza, jasno je da su beogradski fakulteti među najjeftinijima u Srbiji – kaže dr Popović.
U Ministarstvu prosvete, međutim, kažu da se ovde mešaju „babe i žabe”, jer je činjenica da na Beogradskom univerzitetu, za razliku od ostalih u Srbiji, nema umetničkih fakulteta koji su najskuplji, pa je to u proseku snizilo cenu studija u ovoj analizi. Umetnički fakulteti su, objašnjenja radi, u Beogradu grupisani u okviru posebnog Univerziteta umetnosti.
Najviša školarina u Srbiji je na beogradskoj arhitekturi – 240.000 dinara, kao i na elektrotehnici (223.000, softversko inženjerstvo), a studenti imaju malo vajde od objašnjenja da je cena studija nepromenjena već punu deceniju.
– Činjenica da su fakulteti upisivali samofinansirajuće studente govori da im se to isplati, a iz toga proizilazi da država u većini slučajeva preplaćuje budžetske studente – kaže za naš list dr Milovan Šuvakov, specijalni savetnik ministra prosvete.
Akademci su protiv povećanja nameta na roditeljski džep, bilo u vidu taksi ili cene indeksa i upozoravaju dekane da moraju da se konsultuju sa svojim studentskim parlamentima, ako nameravaju da podignu školarine. Činjenica je, međutim, da glas studenta retko ko sluša, a po svoj prilici, dekani ne slušaju ni Ministarstvo prosvete koje i nema mehanizme da im nešto naredi, odnosno zabrani, jer je konačna odluka na savetima fakulteta.
Dekani tako listom pravdaju skuplje studije inflacijom ili baš uputstvom prosvetnih vlasti da moraju sve takse da objedine kroz školarinu, a uvek važan argument je i da država ne daje onoliko koliko bi trebalo, pa se oni dovijaju na razne načine.
Predstavnici studentskih organizacija već godinama zahtevaju od fakultetskih uprava da javno obelodane na koji način izračunavaju školarine, tvrdeći da sav njihov novac ide na povećanje plata profesora, a ne na poboljšanje uslova rada, kako tvrde dekani.
Studentkinja Fakulteta bezbednosti koja se javila u našu redakciju, kaže da govori u ime svojih kolega koji su ogorčeni zbog najavljenog povećanja školarine. Pri tom, podseća, godinama se priča da se gradi nova zgrada: situacija je takva da je fakultet u sklopu Druge ekonomske škole, a predavanja se drže na Vojnoj akademiji.
– Uveli su besplatne prve dve prijave ispita, dok se treća plaća 800, četvrta 1.660…, pa se pitamo da li je to razlog povećanja školarine? Knjige finansiramo sami, kao i prezentacije i sav dodatni materijal, prevoz takođe plaćamo sami, pa me samo zanima šta ja to plaćam, pošto kao što vidite, nemamo nikakve uslove za studiranje – pita ova studentkinja.
Ono što se ne govori, a što studenti i te kako osećaju po svom džepu i često se obraćaju našoj redakciji tražeći objašnjenje jeste činjenica da se i dalje ne zna šta fakulteti sve računaju u školarinu, gde se taj novac troši i zašto iste studije koštaju različito u zavisnosti od toga u kojem je gradu fakultet.
Tako je moguće da isti indeks, u zavisnosti od grada, ima čak šest različitih školarina (videti tabelu). Primera radi, student medicine će plaćati od 60.000 do 140.000 dinara, u zavisnosti od toga da li ima indeks Kragujevačkog ili Državnog univerziteta u Novom Pazaru, a razlika u „umetničkom” indeksu može da ide i do 110.000. Nije isto ni učiti sociologiju u Beogradu ili u Kosovskoj Mitrovici: u jednom slučaju ćete platiti 118.548 dinara, a u drugom samo 48 hiljada dinara.
U oba slučaja su u pitanju fakulteti društvenih nauka. Dakle, činjenica jeste da studentima ne treba ništa više osim kompjutera i knjiga koje se već nalaze u bibliotekama i koje profesori obično poklanjaju, odnosno razmenjuju kako koju objave.
U dekanatu Filozofskog fakulteta Univerziteta u Kosovskoj Mitrovici odgovaraju da sa školarinom od 48 hiljada dinara apsolutno uspevaju da pokriju sve troškove, čak i da jedan broj studenata oslobode plaćanja školarine. Tako je u prošloj školskoj godini 48 studenata oslobođeno, a reč je uglavnom o socijalnim slučajevima i akademcima koji su došli iz poplavljenih područja.
Da li će ovakva situacija ostati i u narednoj školskoj godini ili će novine koje pripremaju prosvetne vlasti ipak doneti neke promene, videćemo već za koji mesec. Za „Politiku” u Ministarstvu prosvete kažu da se trenutno na nov način prikupljaju svi podaci na osnovu kojih se finansiraju fakulteti (broj zaposlenih, studenata, knjiga, kvadrata...), tako da će do kraja iduće nedelje država tačno znati šta i koga plaća. To dalje znači, objašnjavaju, da će i javnost, odnosno svaki građanin, prvi put moći da vidi na osnovnu čega država izvodi računicu o finansiranju visokog obrazovanja.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Većina Nemaca okrenula leđa Grčkoj
Nemcima se, izgleda, sve manje sviđa nova grčka priča, tačnije nova grčka vlada. Takav utisak nedvosmisleno potvrđuje najnovije ispitivanje javnog mnjenja: politički barometar CDF-a (drugog programa nemačke državne televizije) otkriva da već više od polovine Nemaca ne želi da Grčka ostane u evrozoni.
Ovaj politički obrt se u nemačkim glavama dogodio u poslednje tri nedelje. A tada su rezultati bili sasvim drugačiji: 41 odsto je bilo protiv ostanka Atine u evrozoni. Šta se to dogodilo od poslednje ankete što je izazvalo odliv čak 11 odsto ispitanih građana u armiju protivnika grčkog o(p)stanka na evru?
Osnovni je utisak da je Nemcima dosadilo da se više natežu i prepiru sa grčkim premijerom Aleksisom Ciprasom i njegovim ministrima.
Uostalom, u pomenutom istraživanju je na pitanje „Da li procenjujete da se grčka vlada ozbiljno ponaša prema evropskim partnerima?” čak 80 odsto anketiranih odgovorilo odrično. Svega 14 odsto Nemaca veruje da će Grčka sprovesti obećane mere štednje i reforme.
I odgovori na druga pitanja potvrđuju utisak da je većina Nemaca okrenula leđa Grčkoj. Tako, na primer, čak 80 odsto ispitanih građana smatra da Grčkoj ne treba više davati finansijsku pomoć. U slučaju da Atina bankrotira, 32 odsto očekuje da bi Nemačka doživela veoma veliku štetu. Gotovo polovina građana (47 odsto) umereniji su pesimisti: očekuju da bi Nemačka pretrpela veliku štetu.
Među onima koji su okrenuli ćurak je i nemački ministar finansija Volfgang Šojble. U intervjuu za austrijsku državnu televiziju Šojble je izjavio da ne isključuje „mogućnost neplaniranog izlaska Grčke iz evrozone”. Krivicu, ukoliko se tako nešto dogodi, Šoble vidi samo u ponašanju Atine.
„Evropa je spremna da pomogne Grčkoj, ali Grčka mora da dopusti da joj se pomogne. Problem ne može da bude rešen tako što se krivci vide na drugoj strani”, izjavio je nemački ministar finansija.
Da u nemačko-grčkim odnosima mnogo toga škripi, potvrdio je neuobičajeni potez Atine. Kako prenosi nedeljnik „Špigl”, vlada u Atini uputila je zvanični protest Ministarstvu inostranih poslova u Berlinu zbog navodno uvredljivih reči Volfganga Šoblea izrečenih na račun grčkog kolege Janusa Varufakisa.
„Kao ministar jedne države koja je naš prijatelj i partner on ne može da lično vređa kolegu”, izjavio je Konstatinos Kutras, predstavnik za štampu grčke vlade.
Grčki zvaničnik nije precizirao o kakvim je uvredama reč.
Nemački ministar finansija je odmah reagovao na ove optužbe iz Atine.
„Ne, nisam vređao mog kolegu”, odlučno je izjavio Šojble agenciji Rojters.
Dodatnu pometnju u ovaj deo priče o grčko-nemačkim odnosima uneo je i sam Varufakis. U intervjuu za TV Mega, grčki ministar finansija je, govoreći o Šojbleu, izjavio: „Mi uvek razgovaramo kontruktivno i civilizovano.”

Požar kod Valaparaisa u Čileu, evakuisano 4.500 ljudi
SANTJAGO – Veliki šumski požar brzo se širi čileanskom obalom i preti da zahvati lučke gradove Valparaiso i Vinja del Mar, saopštili su čileanski zvaničnici.
Požar je izbio na nelegalnom otpadu juče posle podne, a plamen se brzo proširio zbog snažnog vetra, pa su vlasti proglasile vanrednu situaciju u toj oblasti.
Zamenik ministra unutrašnjih poslova Mamud Aleuj je izjavio da je oko 4.500 ljudi iz šest opština evakuisano, a moguće je da će biti evakuisano još 10.000 stanovnika, prenosi AP.
Ministarstvo unutrašnjih poslova je saopštilo da je jedna 67-godišnja žena umrla zbog srčanih i respiratornih problema, a vatrogasci su objavili da je najmanje 10 ljudi povređeno.
(Foto Rojters)
Čileanska služba za vanredne situacije iznela je procenu da je do sinoć požarom bila zahvaćena površina od oko 300 hektara.
Najveći požar u urbanom području u Čileu dogodio se u istoj oblasti u aprilu 2014. kada se šumski požar širio od jednog do drugog brda u Valparaisu. U tom požaru je stradalo 15, a povređeno 500 ljudi, dok je vatrena stihija uništila više od 2.900 kuća.
Valparaiso, koji je UNESCO 2003. godine stavio na listu svetske baštine, poznat je po živopisnim delovima grada koji se nalaze na tako strmim brdima da ljudi koriste stepenice umesto ulica.
On se nalazi 120 kilometara severozapadno od prestonice Santjaga, ima prometnu luku, a tu je smešten i čileanski parlament.

Ciklon sravnio ostrvo u Južnom Pacifiku
PORT VILA – Ostrvsku državu Vanuatu u Južnom Pacifiku je pogodio snažni tropski ciklon Pam, koji je iza sebe ostavio trag potpunog uništenja, saopštile su danas međunarodne agencije za humanitarnu pomoć.
Agencija Ujedinjenih nacija za decu UNICEF je saopštila da bi to mogla da bude jedna od najgorih prirodnih katastrofa u Tihom okeanu, budući da se strahuje da je na Vanuatuu stradalo više desetina ljudi, prenele su svetske agencije.
(Foto AP)
Prema još uvek nezvaničnim podacima UN, samo u jednoj provinciji Vanuatua su poginule 44 osobe, dok agencija „Sejv d čildren” izveštava da su kuće u prestonici Port Vili sravnjene sa zemljom i da „ljudi unezvereni hodaju ulicama tražeći pomoć”.
Ciklon Pam je tropska oluja najveće, pete kategorije ciklona, a sa sobom je donela izuzetno jaku kišu i vetar koji je dostizao brzinu od čak 320 kilometara na sat.
Pun obim štete izazvane ciklonom nije poznat, budući da su komunikacije Vanuatua sa ostatkom sveta ograničene.
(Foto AP)
Ciklon je prvo poharao glavno ostrvo Vanuatu, na kojem živi nešto više od 65.000 ljudi, kao i arhipelag južnije od tog ostrva, sa oko 33.000 ljudi.
„Iako je još rano da se kaže, preliminarni izveštaji ukazuju da bi ovo mogla da bude najgora vremenska nepogoda u istoriji Pacifika”, izjavila je direktorka novozelandske filijale UNICEF-a Vivijen Majdaborn.

Halo, Kuba, ovde Amerika
Između Kube i Amerike ponovo je uspostavljena direktna telefonska linija. Američke agencije prebukirane su građanima koji čekaju da otputuju u Kubu kao u bilo koji drugi kraj sveta. Timovi obadve države ubrzano pripremaju otvaranje ambasada, radi se prekovremeno kako bi sve bilo spremno za istorijsko zvanično rukovanje američkog i kubanskog predsednika – posle više od pola veka prekinutih veza.
Postoji samo jedan zabran na Kubi sa kog Vašington ne skida embargo. Američka vojna baza Gvantanamo, u kojoj 122 zatvorenika bez presude i suđenja još ne znaju svoju sudbinu, neće po svemu sudeći biti obuhvaćena ovim naglim otopljavanjem odnosa. O tome je javno pre dva dana govorio Huan Mendes, istraživač iz agencije Ujedinjenih nacija za ispitivanje nelegalnih tortura nad zatvorenicima širom sveta. Od 2012, kako prenosi londonski „Gardijan”, Mendes čeka na dozvolu da poseti američke zatvore i razgovara sa zatvorenicima, ali mu je najzad rečeno da to neće biti moguće.
Svojevremeno mu je ponuđeno da poseti zaliv Gvantanamo i američki zatvor na Kubi, ali pod uslovima na koje nijedan ozbiljni istraživač ne bi pristao. Ne bi mu bio dozvoljen razgovor sa zatvorenicima i mogao bi da obiđe samo određene delove zatvorskih prostorija, po izboru uprave. Na takve uslove nije mogao da pristane, tražio je da mu se omogući slobodniji režim kako bi mogao da se sam uveri u poštovanje ili kršenje ljudskih prava. Za takav obilazak još nije dobio zeleno svetlo od Vašingtona.
Direktna telefonska linija, sa druge strane, unela je radost među Kubance i Amerikance. Koliko god to zvučalo neverovatno u 21. veku, građani sa obe strane ovog hladnoratovskog bedema moći će tek od sada da razgovaraju sa svojim susedima onako kako se to odavno radi u celom svetu, preko telefona. Do sada su se telefonski razgovori Kubanaca i Amerikanaca mogli obavljati samo preko posrednika – preko treće zemlje – i bili su basnoslovno skupi. Direktna linija između dve zemlje, koja je bila prekidana i obnavljana još od šezdesetih godina prošlog veka, sada je napokon zvanično i trajno uspostavljena.
To je ujedno i prvi sporazum potpisan između kubanskih i američkih kompanija posle decembarske najave o obnavljanju diplomatskih odnosa. „Majami herald”, list iz Floride, gde živi najveći broj kubanskih iseljenika, otkriva da su pregovori između telefonskih kompanija o uspostavljanju direktnih linija počeli i pre nego što je zvanično objavljeno da će se odnosi odmrznuti.
Sledeći veliki događaj trebalo bi da se desi već u aprilu, kada se u Panami održava samit američkih država, na kome bi se i zvanično susreli Barak Obama i Raul Kastro. To će biti moguće, tvrde izvori iz Havane i Vašingtona, samo ako se prethodno otvore ambasade u obema zemljama.
Nepoverenje još nije prevaziđeno, ali se razgovara, rekla je nedavno Hosefina Vidal, šefica kubanske delegacije koja pregovara sa Amerikancima. Verujemo da možemo da izgradimo civilizovane odnose, da zajednički radimo na poslovima od obostranog interesa, dok poštujemo međusobne razlike, dodala je Vidalova govoreći za Ej-Bi-Si njuz.
Bolja veza između Kube i Amerike učiniće da se Latinska Amerika u celini približi severnom susedu, ocena je mnogih analitičara. Ceo ovaj proces mogli bi da pokvare događaji u Venecueli i odluka Vašingtona da uvede sankcije pojedinim visokim funkcionerima iz Karakasa. Havana je oštro reagovala na ovakav potez Vašingtona i podržala vlast u Venecueli, sa kojom gaji veoma bliske odnose. Na kraju krajeva, Karakas je isporučujući Kubi jeftinu naftu u zamenu za njene lekare omogućio građanima izolovanog ostrva da prežive američki embargo. Sada se Kuba solidariše sa Venecuelom.

Rusiji mogu da zamirišu grčke jagode
„Nije sasvim jasno u kom stanju su grčka ekonomija i budžet. U ovom trenutku ne možemo reći da bilo ko ima mišljenje šta treba ili ne treba da se uradi, niti šta treba zameniti, jer nemamo celu sliku”, tim rečima je Maris Lauri, ministar finansija Estonije, ove sedmice opisao sadašnju fazu oporih pregovora Brisela i Atine, koja, uzgred, danas odnekud treba da isplati MMF-u ratu kredita u visini od 352 miliona evra.
Ozbiljno izolovana od evropskog finansijskog tržišta, Atina već 16. marta MMF-u treba da namiri još 580 miliona evra, a zatim 20. marta istom poveriocu još 350 miliona evra. U isto vreme odnosi Grčke i njenih zapadnih poverilaca verbalno su sve grublji.
„Ako Grčka hoće da izađe iz evrozone, može slobodno da ide”, izjavio je, barem prema navodima grčke štampe, Jerun Dejselblum, predsednik Evrogrupe.„Evropska centralna banka sprovodi politiku davljenja grčke vlade”, ocenio je juče Varufakis, nakon odluke ECB da ne dozvoli Grčkoj da emituje (i ponudi zainteresovanim investitorima) nove kratkoročne dužničke obveznice kako bi njihovom prodajom namakla sredstva za isplatu prispelih dugova.
Grčkoj neće ostati ništa drugo nego da se povinuje stavu poverilaca i ispoštuje sve ranije ugovorene obaveze, uporno i sa dozom sarkazma ponavlja ovih dana Volfgang Šojble.
U najnovijoj fazi širokih evropskih razmimoilaženja, preki Šojbleov stav nosi u sebi klicu rizika.
Naime, Evropa se i ovog puta, kao i mnogo puta ranije tokom grčke finansijske krize, ponaša kao da je reč o teško obolelom pacijentu kome u nametnutoj izolaciji niko sa strane ne sme da priđe.
Ta „bolnička pravila” danas izgleda više ne važe, između ostalog i zato što „egejski pacijent” i druge članice evrozone sa osećajem za biznis više i nisu tako poslušni.
„Grčke jagode, breskve i pomorandže trunu u magacinima zbog sankcija EU prema Rusiji, možda postoji način da sarađujemo”, spomenuo je nedavno zvaničnoj Moskvi Panajotis Sguridis, zamenik grčkog ministra za razvoj poljoprivrede.
Svesna da izvestan broj članica evrozone ima teskobne odnose sa ekonomskom politikom Brisela, Moskva je ove zime ušla u delikatne trgovinske pregovore sa Grčkom, Mađarskom i pojedinim baltičkim zemljama.
„Rusko ministarstvo poljoprivrede razmatra moguće načine ublažavanja embarga na uvoz hrane iz pojedinih država EU, poput Grčke, Kipra i Mađarske”, izjavio je u sredu ruski ministar Nikolaj Fjodorov, preneo je atinski „Katimerini” pozivajući se na ekonomski list „Rosbizniskonsalting”.
Računica je naizgled jednostavna.
Grčka, Mađarska i Kipar 2013. godine izvezli su u Rusiju, koja je danas pod embargom, hrane u vrednosti 203 miliona evra. Grčki udeo iznosio je 114 miliona evra, udeo Mađarske 77 miliona, a Kipra 12 miliona evra. Pre uvođenja sankcija Grčka je bila peti snabdevač Rusije voćem (108 miliona evra). Taj izvoz sada je zatučen odlukom Brisela.
Moskva, istina, ne nudi direktan uvoz voća, povrća i svežeg mesa izabranoj trojci (i time prekid embarga), već zajedničke investicije proizvođača i ruskih prerađivača.
„Razmatramo koje civilizovane opcije postoje da pozitivno odgovorimo na zahteve zemalja koje traže pristup ruskom tržištu”, precizirao je ministar Fjodorov.
Brisel u međuvremenu tek treba da osmisli „civilizovane opcije” u napetim i precizno oročenim pregovorima sa Atinom.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>