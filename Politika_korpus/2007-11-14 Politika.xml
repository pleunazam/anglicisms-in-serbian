<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Lekovite vode Lukovske banje
Lukovska banja je banjsko i klimatsko lečilište nadomak Kuršumlije, smešteno na istočnim padinama Kopaonika. Još je čuveni ruski balneolog Aleksije Ščerbakov, davne 1931. godine zapisao u Velikoj medicinskoj enciklopediji: "Lukovo je jedna od najboljih banja i klimatskih stanica", poredeći je sa čuvenim evropskim banjama. Prirodni faktori koji se koriste u lečenju su lekovite vode, lekovito blato, klima i okolni ambijent. Ova banja je poznata po najvećem broju izvora termomineralnih voda (37) i njihovoj ogromnoj izdašnosti – više od 100 litara u sekundi, temperature od 35 do 69,5 stepeni Celzijusa. To je najviša banja u Srbiji (681 metar), okružena visovima iznad 1.000 metara nadmorske visine.
Odlikuje se umereno-kontinentalnom klimom šumskog tipa srednjih visina, pa je pogodna za oporavak i jačanje organizma. Za lekovite vode Lukovske banje znali su još stari Rimljani, a postoje ostaci kupatila koje je koristio kralj Milutin dok je boravio u ovom kraju. U vreme Turaka banja je imala kupatilo – hamam. Savremeno muško i žensko kupatilo pušteno je u upotrebu 1948. godine, a intenzivan razvoj banje počinje izgradnjom hotela "Kopaonik" (1999. godine).
Lukovska banja pruža uslove za lečenje hroničnih upala, reume, degenerativnih oboljenja kičme, oporavak posle povreda, odmor i rekreaciju. U lečenju se koriste hidroterapija, elektroterapija, ručna masaža, magnetoterapija i terapija lekovitim blatom.
Banja poseduje sportsko-rekreativne sadržaje: montažnu sportsku halu za rukomet, odbojku i košarku, dva otvorena terena za male sportove, teren za odbojku na pesku i rukomet, ski-stazu sa žičarom i šest obeleženih staza zdravlja. Tu je i zatvoreni bazen sa lekovitom vodom. Novo kupatilo "Šljivak" najpogodnije je za lečenje lokomotornog aparata, ginekoloških oboljenja i kožnih bolesti. Kisela hipoterma u Donjoj banji pogodna je za lečenje organa za varenje. Uređeni banjski izvori u Gornjoj banji, na obali Štavske reke pogodni su za reumu, bolesti venskih sudova i regulisanje pritiska, dok je na desnom priobalju izvor za lečenje očiju i za smanjenje nivoa šećera u krvi. U Gornjoj banji postoje dva blatna termalna izvora preuređena u otvorene bazene. Vrlo izdašni hipertermalni izvori zimi stvaraju toplu oazu. U banji se uspešno sprovodi program lečenja osteoporoze.
Okolina Lukovske banje bogata je kulturno-istorijskim spomenicima. Crkva sv. Đorđa nalazi se na visu Nenadov kamen; po predanju, na ovom kamenu je sveti Sava postavio drveni krst i obeležio ga kao sveto mesto. Svi koji posete crkvu tvrde da se posle osećaju zdraviji, jači i mirniji. Ovde se nalaze i Crkva sv. Mine iz 17. veka i Crkva svetih apostola Petra i Pavla iz 14. veka, podignuta u vreme kralja Milutina koji je tu imao rudnike i livnice za preradu olova, bakra i zlata.
Izleti se organizuju do Đavolje varoši, jedinstvenog spomenika prirode, Prolom banje, Kuršumlije (obavezno treba posetiti gradski park) i Kuršumlijske banje. 
Gosti mogu da posete fabriku za izradu ručno čvorovanih tepiha i predmeta narodne radinosti u Kuršumliji.
Smeštaj može da se potraži u hotelu "Kopaonik" u čijem sastavu su restoran, medicinsko-terapijski deo sa lekarskom ordinacijom i terapijskim blokom, kao i zatvoreni bazen sa lekovitom vodom za rekreaciju i rehabilitaciju. U sastavu hotela je i depandans "Mladost" sa smeštajnim i terapijskim kapacitetima.
Osnovni bolesnički dan košta u dvokrevetnoj sobi 1.750 dinara, a kompletan (sa svim terapijama) 2.250. dinara. Cena zavisi i od perioda u godini kada se boravi u banji. 
Specijaliteti ovog kraja mogu da se isprobaju u nacionalnim restoranima. Obavezno treba probati kačamak, proju, kajmak i sir i različite namaze sa pečenom paprikom, ali i krompir pečen na ognjištu ili specijalitete ispod sača.
Dragica Bajić

Štrudla i malo nostalgije
Na bezmalo dva hektara okućnice, voćnjaka i bašte, 2,5 kilometra od sela Begeč, 500 metara od Dunava i 15 kilometara od Novog Sada nalazi se Cvejin salaš, gde žive brat i sestra, Aleksandar, diplomirani agronom (kako to lepo kaže pesma), i sestra Zvonimirka, turistički radnik u penziji, koja je i osmislila čitavu ponudu Cvejinog salaša. Oni su potomci velike familije Cvejić koja se na salaš preselila posle epidemije španske groznice 1914. godine kada je njihov otac Milenko otkupio drugi deo salaša od strica Pere "Amerikanca". Godine 1932. postavio je temelje današnjeg izgleda ove vojvođanske turističke atrakcije. 
Atraktivno staro zdanje, u ruralnom vojvođanskom smislu, nudi tradicionalno gostoprimstvo sa starim jelima i obiljem recepata za koje mnogi posetioci nisu ni čuli a kamoli ih probali. Mnogi komercijalizovani salaši u Vojvodini nisu se libili da, uz stare peći, točkove, kola i nameštaj, ugrade erkondišne u sobe, "nabace" italijanske pločice po kupatilima i firmirane peškire, a za jelo se brinu novopečeni kuvari sa ponudom svih svetskih kuhinja i naših specijaliteta, ali izvornih vojvođanskih recepata je veoma malo. Sve to, naravno, upakuju i naplate skupo.
Toga na Cvejinom salašu nema. Zato gost mora da se najavi dan ranije ukoliko ne dolazi organizovano preko neke agencije. Ovde je sve prirodno, staro i tradicionalno, i sve funkcioniše. Stari bunar škripi, ali iz vedra ne možete da se napijete koliko trnu zubi od hladnoće; umesto erkondišna – u toplim letnjim danima sobe hlade krošnje 70 godina starih hrastova i lipa koji štrče u nebo i vide se još po izlasku iz Novog Sada. Domaća rakija i vino toče se u podrumu iz bureta.
Domaće životinje (osim svinja i krava), sa potomstvom, slobodno žive i šetkaju se širom okućnice i bašte. Deca će vam verovatno "probiti glavu" da žele baš onakvo mače, kucu, jare, pile ili pače iz malog domaćeg zoološkog vrta. Jela se spremaju od njihovih ćurki, gusaka, pataka, od kozjeg mleka ili domaćeg brašna i griza. 
Samo pet kreveta u tri sobe i dva kupatila ne govore o komercijalizaciji ove turističke atrakcije, ali ste zato uvereni da ćete vikend provesti kao nekad, uz priče, vatru iz kaljevih peći i tiktakanje starinskih satova; piti kafu, čaj od lipe ili nane koji ste sami pripremili, ako želite, ili sveže kozje mleko.
Može se rezervisati i velika trpezarija za dvadesetak gostiju, koji će se sigurno oduševiti paprikašima, knedlama i štrudlama napravljenim sa nadevom po želji. Možete da prošetate do Dunava i Bratine čarde i da pređete skelom u Srem; ako ste spremni na malo dužu šetnju (oko dva kilometra) stići ćete do čuvene Begečke jame i dunavca gde kad je jako nizak vodostaj izroni čak i zvonik davno potopljene crkve iz starog sela Begeč. 
Ukoliko za vas vojvođanska ravnica nije depresivna (kako tvrde oni koji je ne poznaju), kroz pesme Đorđa Balaševića "Al’ se nekad dobro jelo – baš" ili Čolićevu "Jedne proste vojvođanske zime" na Cvejinom salašu ćete doživeti upravo ono o čemu pevaju ova dva popularna šansonjera u bilo koje godišnje doba. Štrudla će biti vruća i meka, dunje, ćilimi i kaljeve peći ponudiće vam raskoš toplote i sigurnost davno zaboravljenih dana, a vaša deca će možda shvatiti zašto sa setom pričate o svom detinjstvu u nekim sličnim sobama naših baka i dedova.

Central park: na klupi se sedi srcem
U proporcijama Beograda i Njujorka, Central park bi u srpskoj prestonici zauzimao prostor između Terazija i Slavije. Otprilike, kao kad bi se Kalemegdan pomerio u centar grada. I još da se na Velikom ratnom ostrvu podigne Kip slobode, a kod Karaburme proseče kanal koji bi spojio Dunav i Savu - i nastao bi Menhetn na Balkanu. Onda bi u pauzi za ručak službenici Narodne banke mogli da izađu u domaći Central park, da se izuju, legnu na travu i pojedu svoju seckanu feng-šui patku prelivenu sokom od brusnice - kao što u lanč pauzi rade njujorške sekretarice.
U realnim merama, Central park se prostire na 337 hektara, u komadu. Dugačak je četiri kilometra, a širok 800 metara, što iznosi šest odsto teritorije Menhetna. I pravo je čudo, zato što već 154 godine odoleva halapljivim željama graditelja da mu se čapne barem neki ćošak i podigne soliter na kojem bi se zaradilo basnoslovno. Najskuplji kvadratni metar na svetu je u ulicama oko Central parka; u hotelu "Četiri sezone" soba sa pogledom na ovaj zeleni pravougaonik košta 996 dolara - noć i doručak.
Sam park nije ništa naročito, izuzev što je najveća socijalna ideja u srcu kapitalizma. Ulaz je besplatan, za razliku od pogleda. A možda je najbolje ući iz luksuza Pete avenije gde se zgrade bore za svaki kvadratni santimetar: neke su uske svega pet metara, a visoke i po trideset spratova. I, odjednom - mir i širina Central parka! Tu je ustvari najveći luksuz Menhetna, jer tamo gde kvadratni metar zemljišta košta i deset hiljada dolara - samo su travnjaci, igrališta za bejzbol, zoološki vrt. 
Odluka o podizanju parka doneta je posle tri godine žučnih rasprava - 1853. Pobedili su puritanci u gradskoj upravi koji su hteli da u interesu narodnog zdravlja podignu šumu za šetnje s porodicom da bi se sprečio štetni uticaj "zagađenog vazduha u salunima". Park je projektovan po uzoru na engleske, a projekat su uradile pejzažne arhitekte Frederik Lo Olmsted i Kovert Vo. Otvoren je za javnost 1859. godine.
Do 1934, to je bilo mesto za relaksaciju, a onda ga preuzima Robert Mozes. U 26 njegovih godina upravljanja, Central park je postao mesto za rekreaciju. Tada su podignuta klizališta i sportski tereni. Crne dve decenije nastupaju između 1960. i 1980. godine. Park je postao mesto kriminala i okupljalište narkomana. Potom je odlučeno da se uloži 50 miliona dolara u njegovu obnovu. Tri stalno zaposlena radnika pune tri godine su samo skidala grafite! 
Danas je Central park mirno mesto. Na ulazu su poređani fijakeri koji pola sata romantične vožnje naplaćuju 34 dolara. Svaka od 9.000 klupa je nečija - obeležena je pločicom na kojoj piše kome je posvećena: For Anna with love Marie-Josel&Henry. 
Park je pun i ljudi koji krive vratove, kao što u Srbiji rade golubari. U Njujorku ih zovu posmatrači ptica jer u drveću Central parka stanište je našlo 200 vrsta. U zoološkom vrtu najveća životinja je polarni medved a najmanja brazilska crna tarantula. 
Za džogere, skejtere i bicikliste napravljena je kružna staza dužine 10 kilometara. To je prava magistrala po kojoj se znoji fit Njujork.
Osim sportskog, u parku se vodi i društveni život: koncerti na otvorenom i venčanja u zamku Belvedere. A tu je i opservatorija. Vaš putopisac je, međutim, bio fasciniran stenama!? Te granitne gromade su bazično tle Menhetna i deluju kao da su izronile iz mora da udahnu vazduh.

Zdravlje i uživanje
Granica između lečenja i uživanja više ne postoji. Sve više ljudi, kao nekad, odlazi u banje kao mondenska mesta gde se pre svega ide na rekreaciju i u provod. Prednost banja je što ne mare za godišnje doba, njihove blagodeti se koriste preko cele godine. Banjski centri se trude da ponudu prilagode modernom čoveku pa se sve više otvaraju velnes centri, koji vode brigu o lepoti, zdravlju i rekreaciji, od započinjanja putovanja do povratka. Treba se samo opustiti i prepustiti uživanju.Srbija obiluje lekovitim vodama, više od 300 izvora, i po tome je najbogatije područje u Evropi. Još su stari Rimljani od drugog do četvrtog veka nove ere gradili kupatila, bazene i vile na izvorima termomineralnih voda. Ovde su i Turci ostavili tragove, turska kupatila i amami i danas se upotrebljavaju. Posle Prvog svetskog rata u banjama se grade velelepne vile, letnjikovci, banjski parkovi po ugledu na francuske i italijanske. Većina ljudi u banju dolazi na lečenje i oporavak, ali ima sve više onih koji dolaze i zbog zabave i dobrog provoda. 
Izvori mineralnih i termomineralnih voda različiti su po raznovrsnom fizičko-hemijskom sastavu i uspešno se primenjuju u prevenciji i lečenju širokog spektra oboljenja. Medicinski tretmani se obavljaju u specijalizovanim medicinskim ustanovama, opremljenim savremenim aparatima za brzu i tačnu dijagnostiku i terapiju. Primenjuju se sve savremene balneološke i rehabilitacione terapije, a stručno osoblje različitih specijalnosti brine o lečenju pacijenata svih starosnih doba. Pacijentima je na raspolaganju smeštaj u specijalizovanim ustanovama, ali i u brojnim hotelima i privatnim pansionima. 
Lekovite vode se koriste u terapijske svrhe, kupanjem, pijenjem, orošavanjem i ispiranjem, ali i kao pomoćna sredstva u terapiji medikamentima i u fizikalnoj terapiji. U nekim banjama se koristi lekovito blato - peloid (banje Vrujci, Kanjiža, Koviljača, Palić, Rusanda, Prolom, Sijarinska, Niška, Kuršumlijska, Bujanovačka), a mnoge su i vazdušne banje, odnosno imaju status klimatskih mesta (Divčibare, Zlatibor, Zlatar, Ivanjica, Vlasina). 
Čist vazduh, njegova idealna vlažnost, povećana količina kiseonika, blagotvorna vazdušna strujanja, stabilna temperatura i veliki broj sunčanih sati doprinose poboljšanju psiho-fizičkog stanja i krvne slike, a često su za poslovne ljude neophodan predah od ritma savremenog života.
Banje se najčešće nalaze u dolinama reka i jezera, okružene planinama bogatim florom i faunom. Često su takva mesta namenjena sunčanju i kupanju, ribolovu i vožnji po jezeru ili za rafting, kajak i regate na rekama i brzacima, posmatranje ptica ili skupljanje šumskih plodova i lekovitog bilja. Organizovane su staze zdravlja, planinarenje i izleti po klisurama i kanjonima. 
Održavaju se i različita sportska takmičenja, škole tenisa, plivanja i jahanja, sportski kampovi (košarka, fudbal, odbojka), na lepo uređenim terenima, a profesionalni sportisti banje koriste kao mesta za pripreme.
Bogati programi u salonima za masažu i fitnes centri privlače sve one koji pored zdravlja misle i na svoj izgled. Privlačni su različiti programi mršavljenja i kozmetički tretmani, koje obično koriste dame, ali sve više i gospoda.
Novina u većini banja su animatori koji svojim šarmom pomažu da turisti, a i oni koji dolaze zbog lečenja provedu vreme na najbolji mogući način i da se "banja" provedu. Pre svega se pamte urnebesne noćne zabave, programi na otvorenom i leti i zimi, maskenbali, karaoke, koncerti, kulturni i sportski programi.
Pod dobrim provodom se kod nas uvek podrazumevalo uživanje u hrani i piću. U banjama, kao i u drugim turističkim mestima postoje restorani nacionalne kuhinje, gde se mogu isprobati đakonije kraja u kome se boravi, ali oni koji ovde borave zbog zdravlja i terapije imaju pomoć stručnjaka za ishranu (nutricionisti).
Još jedan važan segment dobrog provoda se kod nas podrazumeva - "šoping". Mnoge naše banje imaju moderne tržne centre u kojima se može naći svašta "od igle do lokomotive", ali i pijace na kojima se pored hrane, mogu pronaći i proizvodi domaće radinosti, raj i za ovu vrstu "terapije".
-----------------------------------------------------------
Koliko košta banjanje
U banjama Srbije smeštaj u hotelima, po osobi, u dvokrevetnoj sobi, zavisno od kategorije, kreće se od 950 dinara, koliko iznosi pansion u hotelu "Sloboda" u Vrnjačkoj Banji, do 3.790 dinara, koliko košta prenoćište u hotelu "Vila Aleksandar", takođe u Vrnjačkoj Banji.
Bolesnički dan po osobi u dvokrevetnoj sobi kreće se od 1.610 dinara u pojedinim sobama objekta "Merkur" (stari) u Vrnjačkoj Banji do 4.000 u novom delu hotela "Termal" - "Termal luks" u Mataruškoj banji. Prosečna cena bolesničkog dana u dvokrevetnoj sobi kreće se oko 2.600 dinara i podrazumeva kompletan banjski tretman (Prolom, Koviljača, Sokobanja, Gamzigradske, Ribarska, Kanjiža i druge banje). Cene u privatnom smeštaju kreću se od 400 do 1.200 dinara, zavisno od zone i kategorije objekta.

"Slavuj" u Areni
Jedan od najpopularnijih srpskih pevača novokomponovane narodne muzike Miroslav Ilić održao je juče prvu u nizu konferencija za novinare u pres centru beogradske Arene povodom solističkog koncerta koji će biti 10. decembra. Kao prvi pevač narodne muzike koji će održati koncert u Areni, Ilić je izjavio da nije potrebno da se oko toga stvara fama, već da se nastup u Areni posmatra u svetlu njegove celokupne karijere.
"Jagodica na vrhu šlaga", kako je u kontekstu svog muzičkog puta "Slavuj iz Mrčajevaca" opisao predstojeći koncert, biće održan povodom trostrukog jubileja - 35 godina od prvog velikog hita "Devojka iz grada" i objavljivanja prve ploče, te 35 godina profesionalne karijere.
Ilić je prisutnim predstavnicima sedme sile obećao spektakl u Areni na kome će se, uz brojne goste čiji će identitet ostati tajna do samog koncerta, pojaviti i trubački orkestar Dejana Petrovića iz Užica. On se tom prilikom zahvalio svima koji su mu pomogli u prethodne tri i po decenije posebno izdvajajući, između ostalih, Obrena Pjevovića i Raku Marića, kojima je i posvetio koncert u čast jubileja.
Direktor Arene Đorđe Milutinović je izjavio da Miroslava od ostalih pevača slične provinijencije izdvaja to što je u svaki dosadašnji solistički koncert ulagao "i srce i dušu", što ga je samo po sebi kvalifikovalo za nastup u Areni, koja je u poslednje vreme ugostila brojna zvučna inostrana imena.
Jedan od organizatora, Velimir Nikšić, rekao je da su karte puštene u prodaju 5. novembra, istakavši zadovoljstvo trenutnom potražnjom za njima.
M. N.

Katarzični trijumf
Specijalno za "Politiku"Beč – Nakon izvrsnog prvog albuma "Funeral" i EP-ja "The Arcade Fire" koji je imao zadatak da popuni prazninu do idućeg albuma montrealske postave "Arcade Fire", jedan od najiščekivanijih, ali i najboljih ovogodišnjih albuma "Neon Bible" potvrdio je da su "Arcade Fire" u nezaustavljivom uzletu. Kako kreativnom, tako i, na sreću, komercijalnom. Njihova aktuelna turneja trenutno je među najuzbudljivijim rok predstavama na koje možete naići. Iako se kreću na tragu gde "Joy Division" susreću "Tindersticks" i Nika Kejva, "Arcade Fire" "svojataju" i Bouvi i Springsten – na čijem su se nedavnom koncertu u Otavi pojavili na bisu i izveli Brusovu pesmu "State Trooper" i svoju "Keep the Car Running" – a imaju i zašto. No, uticaji "Arcade Fire" vrlo su različiti pa se i njihova mešavina gotik-roka, folk-baroka i postnovotalasne energije čini jedinstvenom. U bečkom Gasometeru – bivšoj plinari na ivici grada preuređenoj u luksuzan šoping centar i lepu dvoranu – oko 3.000 posetilaca videlo je u subotu briljantan, odavno rasprodat nastup kojim se "Arcade Fire" potvrđuju kao legitimni naslednici mnogih svetlih rok tradicija.
Izvrsno dizajnirana bina, osim pet okruglih ekrana-kugli za projekcije razmeštenih uokolo, sadržala je i inventivan vizualni detalj: šest "štapova" u boji, koji kao da su došli iz "Ratova zvezda", smeštenih po prednjoj ivici bine, u bojama koje su se menjale kao i kod tri velika postolja za bubnjara i klavijaturiste. Pozadinska zavesa s video-projekcijama bila je namerno arhaičnog, "Metropolis" ugođaja, kao i velike crkvene orgulje smeštene na rubu bine koje su grmele ispod naslaga mehaničkog zvuka bubnja u pesmama s albuma "Neon Bible". 
Većinom orijentisani prema novim pesmama s "Neon Bible" u sat i četrdeset minuta koncerta "Arcade Fire" su od početka sa "Black Mirror" u 16 pesama isporučili zaista grandioznu mešavinu zvuka himničnog ugođaja, negde između melodramatike Zigi Stardasta i Springstinovog "E Street Banda", ali i motorike ranih "Velvet Underground". I zbir klasičnih instrumenata rok postave pomešan s violinama, vibrafonom, kontrabasom, mandolinama, megafonom i crkvenim orguljama nedvosmisleno je ezoterična smeša, iako stvari na koncertu funkcionišu mnogo jednostavnije nego što se može činiti na papiru. 
Koncert "Arcade Fire" istovremeno je sofisticiran i ovozemaljski snažan; velika desetočlana postava u prednjem redu ima sedam članova, od kojih su tri devojke na violinama, a između njih i Regina, supruga pevača i vođe sastava Wina Butlera. Stalna izmena instrumenata čini "Arcade Fire" vrlo mobilnom jedinicom čija se sviračka konfiguracija na bini menja skoro u svakoj pesmi. Euforičan odziv bečke publike i stalno učestvovanje u ritualu koncerta pretvorilo je nastup "Arcade Fire", završen najvećim hitom "Wake Up", u katarzičan, opipljiv fizički trijumf koji njihovu gotik-operetu sve više iz prostora klubova i manjih dvorana usmerava prema sportskim dvoranama i stadionima. Samo da se putem ne pokvare.

Kada zabava više nije zabavna
Posle incidenata u svetu sa smrtnim ishodom u prethodnih nekoliko dana, po ko zna koji put je skrenuta pažnja na rizike bezbednosti muzičara i posetilaca masovnih događaja, kako na muzičkim manifestacijama, tako i u životu uopšte.
Karabinjeri su u nedelju ujutru na pumpi kod gradića Areca, u pokušaju da spreče sukob između navijača Lacija i Juventusa, ubili 26-godišnjeg Gabrijelea Sandrija, navijača rimskog kluba. Sandri je bio poznati elektro/haus di-džej iz Rima. U trenutku sukobljavanja dve navijačke grupe, prema svedočenju očevidaca, sedeo je u kolima. Iako je italijanska policija objavila saopštenje u kome žali zbog "katastrofalne greške", serija navijačkih nereda obeležila je minuli vikend u Italiji. Oko 200 navijača napalo je policijske stanice u Rimu. Tom prilikom povređeno je najmanje šest policajaca. Dve utakmice "kalča" su iz bezbednosnih razloga odložene, a jedna je prekinuta.
Britanski di-džej Karl Koks verovatno će do kraja života pamtiti prvi novembarski vikend u ovoj godini i Karakas, glavni grad Venecuele. Pet minuta pošto je na velikoj "rejv" žurci započeo svoj nastup prošaran minimalnim zvucima radikalnog tehna, nepoznate osobe, u gomili od sedam hiljada ljudi, upotrebile su vatreno oružje i izazvale masovan napad panike. Četvoro mrtvih i devetoro teško povređenih crni je bilans ovog incidenta koji policija dovodi u vezu sa obračunom lokalnih bandi.
Južna Afrika još žali za Laki Dubejem, najvećom rege-zvezdom ove zemlje, ubijenim sredinom oktobra u predgrađu Johanesburga. Pet osoba je uhapšeno, a istraga je za ubistvo osumnjičila kradljivce kola.
Dubej se u svojoj muzici često osvrtao na socijalne probleme u kojima se nalazi njegova zemlja. Poznati senegalski pevač Jusu N’ Dur izjavio je povodom njegove smrti da je "Dubejeva pogibija postavila veliko pitanje na koje južnoafričke vlasti moraju pružiti adekvatan odgovor".
I pogibija Dragana Jovanovića iz avgusta ove godine nakon pada u kavez sa tibetanskim medvedima neposredno posle posete "Bir festu" na Kalemegdanu, podigla je dosta prašine u domaćoj javnosti. Ona je bila okidač za uzajamne optužbe i uvrede između čelnika beogradskog Zoo-vrta Vuka Bojovića, sa jedne, i organizatora pivske manifestacije i gradskih činovnika, sa druge strane. Policijska istraga u ovom slučaju došla je do zaključka da se nesrećni mladić pod dejstvom alkohola okliznuo.
Svi ovi nemili događaji podsetili su na istoriju nezgoda i nesreća koje su na različite načine povezani sa masovnim muzičkim događajima ili samim muzičarima.
Kao uzrok najvećih nesreća na muzičkim manifestacijama figurira požar. Neslavni rekord po broju žrtava drži nastup grupe "Los Kaleheros" u Buenos Ajresu održanog krajem decembra 2004. kada je usled požara život izgubilo 175, a povređeno 619 osoba. Za njim sledi koncert grupe "Grejt Vajt" u Roud Ajlendu 2003. godine, kada je posle neuspelog pirotehničkog uvoda tokom izvođenja prve pesme vatrena stihija u smrt poslala 99 osoba, dok je u bolnici završilo više od 180 ljudi od ukupno trista prisutnih na koncerta. Tom prilikom povređen je i gitarista ovog sastava.
Na listi uzroka nesreća sledi velika gužva, prevashodno na velikim festivalima. Među najtragičnijim incidentima ove vrste je nemili događaj na festivalu "Roskilde" u Danskoj 2000. godine, kada je tokom nastupa grandž grupe "Prl džem" u kovitlacu publike od oko 50.000 ljudi izgaženo devet osoba, koje su kasnije preminule, dok je trideset hospitalizovano. Stampedo je bio izazvan tehničkim problemima i lošim zvukom sa bine, koji je doveo da komešanja publike u cilju približavanja izvoru zvuka. Iako je bend prestao da svira i pokušao da utiče na publiku da se smiri, tragedija nije izbegnuta. Na mestu nesreće posađeno je devet stabala, kao znak sećanja na činjenicu "koliko smo krhki". Mere obezbeđenja na ovom festivalu su od naredne godine osetno pojačane.
Čuveni festival u Doningtonu na kome su se okupljali najbolji svetski bendovi hard rok i hevi metal usmerenja, beleži u svojoj istoriji nemilu epizodu iz 1988. godine. Grupu "Gans end rouzis" je došlo da vidi 85 hiljada ljudi. Veoma loše vremenske prilike, nedostatak koordinacije obezbeđenja i "divlji" nastup američkih hard rokera izazvao je "talasanje" publike. Posetioci festivala su u blatu do kolena padali jedni preko drugih. I pored prekida koncerta, dve osobe na samom dnu "gomile" sačinjene od ljudskih tela izgubilo je život, što je "Gansima" donelo imidž "najopasnije rok grupe na svetu", koji su članovi grupe svojim ponašanjem u narednim godinama brižljivo negovali.
Četrnaestogodišnja Zagrepčanka Željka Marković izgubila je život 8. februara 1982. u metežu nastalom na ulazu u Ledenu dvoranu u glavnom gradu Hrvatske. Te večeri nastupala je grupa "Riblja čorba" u sklopu turneje "Ko preživi pričaće", a petnaest hiljada fanova napravilo je neopisivu gužvu jer su samo dva ulaza u dvoranu bila otvorena.

Nalet ženskog političkog uragana
Žene bi mogle potpuno da zavladaju kontinentom koji po tradiciji veliča mušku vlast, čizmu, uniformu, epolete, pa i gvozdenu pesnicu. To se već desilo u Čileu i Argentini, a oba suseda na južnom rogu prošla su kroz olovna vremena vojnih diktatura, državnog terora i masovnih ubistava sopstvenih sunarodnika kada su na vrhu piramide vlasti bili isključivo muškarci.
U Čileu je prošle godine razvedena socijalistkinja Mišel Bašele izabrana za predsednicu, dok je prošle nedelje u susednoj Argentini odlučeno da dosadašnja prva dama Kristina Kiršner dođe na čelo države. U prvom govoru, pošto su objavljeni rezultati sa birališta, Kristina Kiršner (54) obratila se svojim sunarodnicama, domaćicama koje su ostale kod kuće, fabričkim radnicama, profesorkama, studentkinjama, poslovnim ženama. 
"Znam da možemo da odradimo veliki i sjajan posao", rekla je nova šefovica države. Trend počinje da se širi i na sever. U Paragvaju odlazeći predsednik Nikanor Duarte podržava bivšu ministarku obrazovanja Blanku Ovelar koja bi mogla da bude predsednički kandidat sledeće godine. Govori se da brazilski predsednik Luis Injasio Lula želi da Dilma Rusef, bivša ministarka energetike, bude kandidat Radničke partije 2010, kad se okonča njegov drugi mandat. Ako bi i na čelo latinoameričkog giganta došla lepša polovina, većina stanovništva nekadašnjeg mačo kontinenta u drugoj deceniji dvadeset prvog veka bila bi vođena državničkom palicom slabijeg pola. 
Kakva je to nepogoda preokrenula tradicionalna verovanja? Žene možda imaju specifičan način koji nije svojstven muškarcima, kaže Kristina Kiršner, dok paragvajska ministarka govori o "ženskoj viziji". Jedna socijalna radnica iz Buenos Ajresa kaže da žene šire gledaju na neke probleme i umeju da rade više stvari istovremeno. Iz Buenos Ajresa kao latinoameričkog Pariza oduvek su se u ostali deo Latinske Amerike širili svi modni trendovi, pa bi i ovaj ženski talas mogao da zahvati ne samo zeleni kontinent, već i da "globalno zagreje planetu". Čak je i "veliki sused" (Severna Amerika) dopustio da u svim anketama za predsedničkog kandidata vodi žena. Sadašnja prva dama četrdesetomilionske Argentine, koja već sledećeg meseca od svog supruga mirno preuzima kormilo (istina, on joj je sve svojevoljno prepustio odlučivši da se ne kandiduje za drugi mandat), poželela je Hilari Klinton svaku sreću sledeće godine na izborima u SAD. I jednoj i drugoj zamera se da su za svoje političke ambicije iskoristile svoje muževe i njihov položaj u državi. Ali intimni porodični prijatelji dve moćne familije na severu Severne i na jugu Južne Amerike, tvrde da su ove dve pravnice i senatorke upravo zaslužne što su im muževi postali predsednici.
Kada su Klintonovi prolazili pored jedne provincijske benzinske pumpe benzin im je natočio jedan Hilarin udvarač iz školskih dana. "Eto, gde bi ti bila, da se nisi udala za mene", rekao joj je Bil. "Ne", odgovorila je brzo Hilari, kojoj se u SAD spočitava da "misli munjevito kao muškarac", "ovaj radnik sada bi već bio u Beloj kući". 
Uspon na sam vrh vlasti došao je naglo, ali i čileanska predsednica Bašele i Kiršnerova bile su angažovane protivnice vojnih diktatora sedamdesetih. Posle Pinočeovog pada, Bašele, čiji je otac general mučen i ubijen u Pinočeovim kazamatima, bila je ministarka zdravlja i odbrane, a Kristina Kiršner bila je u više navrata uspešna senatorka. Po mišljenju Marte Lagos, koja rukovodi ispitivanjem javnog mnenja u "Latinobarometru" sa sedištem u Čileu, obe zemlje su "očajnički tražile novu vrstu političke elite, posle surovih zločinačkih diktatura". Političari koji su došli na vlast u tranziciji, nisu, po opštem mišljenju, uverili svoje birače da su dovoljno učinili kako bi se smanjio drastični jaz između bogatih i siromašnih, korupcija i socijalna neosetljivost. Marta Lagos strahuje, međutim da je ženski talas kratkog daha. Mišel Bašele opada popularnost, a zamera joj se da je neodlučna.
Kad se muškarac naljuti za njega kažu da je "jak i čvrst", a kada se žena naroguši ima "lošu narav". Ali muškarci bi nekako da se ukrcaju i u ovaj brod, pa se analitičari nećkaju da je ženski trend u Novom svetu u skladu sa izborom do sada marginalnih grupa kao što su Indijanci, ili levičari…U tom smislu pominje se Evo Morales, prvi predsednik Bolivije, kojim teče krv Ajmara, prethodnika starosedelačke civilizacije Inka. 
Premda naoko izgleda da je argentinski ženski uragan došao kao "grom iz vedra neba", valja pomenuti da je još 1991, osam godina pošto je izašla iz terora vojne diktature, zemlja gaučosa, fudbala i bifteka prva donela zakon o kvotama za ženski pol u parlamentu. Svako treće ime moralo je u partijskim kandidaturama pripadati lepšem polu. Desetine latinoameričkih zemalja sledilo je argentinski primer. Ekvador, Honduras, Peru…Čileanski kabinet ima devet ministarki. U postizanju jednakosti među polovima, međutim, predvode Argentina i Kostarika, koje su po broju žena na izbornim funkcijama uveliko pretekle Severnu Ameriku.  
Priča se, mada nema naučne potvrde, da su žene mnogo odgovornije od suprotnog pola. Možda je to zato što istorijski nisu navikle da vode, pa svaki korak prethodno premeravaju. Šta će biti kad se uhodaju. Štikle su svakako elegantnije, ali mogu biti ubojitije od vojničke čizme.

Koji se muškarc plaši uspešne žene?
Autorka emisije "All inclusive", koja je obišla neka od najekskluzivnijih mesta na planeti, pravila intervjue sa predstavnicima domaćeg i svetskog džet-seta i stekla titulu devojke koja "slama muška srca", otkriva koje osobine ceni kod sebe i drugih, i kakav treba da bude muškarac za koga bi poželela da se uda.
Kakav treba da bude muškarac da bi privukao Vašu pažnju?
– Volim kulturne, nenapadne, spontane muškarce koji imaju jasan cilj u životu. Ne volim razmažene, tatine sinove, razuzdane tračare i laskavce tipa: "Mnogo ti je lepa frizura, imaš divan osmeh, baš ti lepo stoje cipele (iako imaju klovnovski oblik). Dopada mi se neobičnost, originalnost ma koliko ona za druge ljude neshvatljivo izgledala.
Koje osobine cenite kod muškaraca?
– Možda zvuči stereotipno ali cenim muškarce koji su u stanju da iznesu na sto istinu ma kakav njen ishod bio, koji znaju da pruže ljubav i isto tako da je prime. Volim muškarce mirnog karaktera i blage naravi jer mi je eksplozivnih lepotana dosta. Želim normalnu i neopterećujuću vezu u kojoj ću se osećati lepo i slobodno i svom partneru pružiti to isto.
Šta smatrate svojim najboljim i najgorim osobin
– Ja sam komplikovana, nervozna, eksplozivna, ponekad neviđeno depresivna osoba. Ne pokazujem svoja osećanja i ne puštam ljude lako u svoj život, ne trpim autoritet i nadzor, ali sam u stanju da saslušam druge ljude, a već istog trenutka i njih i probleme da zaboravim kao da se ni jedni ni drugi nisu desili u mom životu. Imam sposobnost kontrole emocija, ne mogu da zavolim ljude tako lako. Nekada umem da budem bezobrazna i drska, neki kažu i uobražena, ali nadam se da sve moje negativne osobine neće uticati na pravu osobu da pronađe u meni ono najbolje.
Imate li utisak da se muškarci boje uspešnih žena?
– Uspešnih žena se boje neuspešni muškarci. Samostalnih nezavisnih žena nema mnogo pa se mogu smatrati retkošću. Isti je slučaj i sa muškarcima. Kada dođe do prepoznavanja jednih i drugih onda je to prava stvar.
Da li čekate da Vas muškarac osvoji ili ste spremni da preuzmete inicijativu?
Više sam tip kukavice i nikada ne krećem prva u ofanzivu ma koliko mi se muškarac dopadao. Ne volim napadne devojke, ali podržavam one koje su na sve spremne zarad osvajanja pravih muškarca, kojih je tako malo.
Da li maštate o romantičnom venčanju?
– Apsolutni sam protivnik toga. Najviše bi me obradovalo neplanirano venčanje, jer uvek u životu kada planiram nešto se na kraju izjalovi, a i ne volim da od bitnog događaja u životu pravim cirkus i dižem tiraž tabloidima. To rade samo ljudi sa kompleksima i željom za dokazivanjem, makar to bila i najintimnija priča kao što je venčanje.
Kako sebe vidiš za 20 godina?
– Kao uspešnu, poslovnu ženu sa stabilnim brakom i normalnom porodicom.

Diplomirani jednako master: epilog
Sa posebnim zadovoljstvom i ličnom satisfakcijom dočekao sam da u ponedeljak, 5. novembra poslanici Narodne skupštine izglasaju odluku o automatskom izjednačenju dosadašnjeg VII1 stepena stručne spreme tj. fakultetske diplome sa novim zvanjem "master".Prošlo je više od godinu dana od prvobitne odluke rektora svih srpskih univerziteta, donete 19. oktobra 2006. godine na predlog studentskih organizacija i studenata-prorektora na osnovu člana 127 Zakona o visokom obrazovanju, da izjednače staro zvanje "diplomirani" i novo zvanje "master". Ova je odluka osporena na sednici Skupštine konferencije univerziteta održanoj 6. novembra prošle godine, a najveći njeni protivnici bili su fakulteti koji su uvođenjem jednogodišnjih programa za "dokvalifikaciju" diplomiranih planirali da značajno popune prihode.
Kao tadašnji prorektor Univerziteta u Beogradu, svesrdno sam podržavao studentsku inicijativu na Univerzitetu i u javnosti, oglasivši se u ovoj rubrici člankom "Diplomirani jednako master". Zbog podrške studentima, doživeo sam nekolegijalno ponašanje predstavnika nekih fakulteta koji su tada čak tražili moju odgovornost. U kampanji za izbor rektora koja je usledila, ovaj stav mi je, moguće, umanjio šanse. Ali ne žalim, jer pravda je zadovoljena, makar i godinu dana kasnije. Pravda za 450.000 diplomiranih fakultetskih stručnjaka koji će sada mirno nastaviti da rade ne strahujući da će im sutra poslodavac reći – "ako nisi master, dobićeš otkaz". Pravda za sve one koji su do diplome došli posle mukotrpnog studiranja, koje je u proseku trajalo više od šest godina. Nismo mi gluplji od Evropljana, ne, već su naše studije teže i zahtevnije. Ovo je uostalom i bio razlog pokretanja reforme u poslednjih nekoliko godina. Odluka parlamenta ceni upravo taj kvalitet srpskog visokog obrazovanja.
Odlukom o izjednačavanju zvanja "diplomirani" sa zvanjem "master" Srbija prati promene u bliskom okruženju, u bivšim jugoslovenskim republikama Sloveniji, Hrvatskoj, Makedoniji sa kojima smo imali isti sistem obrazovanja, kao i u drugim zemljama sa sličnim obrazovnim sistemom: Estoniji, Belgiji, Holandiji.
Na neke kritike ove pravedne odluke posebno ću se osvrnuti. Prva glasi – "sad su svi postali magistri". Ona naravno proističe iz nepoznavanja suštine dosadašnje magistrature. Magistar je radi dobijanja svog zvanja obavio samostalna naučna istraživanja, napisao i odbranio magistarski rad sa naučnim doprinosom. U boljem slučaju, doprinos je verifikovan objavljivanjem u naučnom časopisu. Time je magistar savladao prvi korak u samostalnom naučnom radu i pripremio se za drugi, doktorsku disertaciju. Kod anglosaksonskog "mastera" se ne traži nikakav naučni doprinos, te se on ni u kom slučaju ne može porediti sa našim magistrom. Dakle, "master" nije magistar. Naši magistri će i dalje s ponosom moći da nose to zvanje i da pišu doktorsku disertaciju, ako to žele i mogu.
Na zamerku da "5 nije jednako 4" već je odgovoreno: naše diplomske studije realno nisu trajale četiri godine već u proseku više od šest i ova odluka samo prihvata realnost, u cilju zaštite cele populacije visokoobrazovanih.
Još jedna "zamerka" – nastaće ogromna navala na fakultete jer će svi hteti da zamene svoju staru diplomu. Naravno da neće, jer tumačenje parlamenta uliva pravnu sigurnost koja umanjuje potrebu zamene diplome. Dovoljno je da znate da ste "master". To će ipak učiniti diplomci koji žele da idu na doktorske studije u inostranstvo, kao i oni koji nemaju poverenje u pravnu sigurnost u Srbiji ili žele da diplomu "mastera" urame i okače na zidu. Situacija je uporediva s onom od pre nekoliko decenija kada su tadašnji diplomirani lekari dobili mogućnost da zamene svoje stare diplome za nove sa zvanjem "doktor medicine", zvanjem koje je lekarima bilo vraćeno posle dužeg perioda. Samo je mali broj lekara tj. doktora medicine zaista iskoristio ovo pravo, dok je većini bilo dovoljno zakonsko priznanje.
Nadam se da će fakulteti pravilno protumačiti odluku parlamenta u kojoj se doslovno kaže: "Lica koja su stekla VII1 stepen stručne spreme (diplomirani pravnik, diplomirani inženjer itd.) izjednačena su sa licima koja steknu zvanje master". To znači da će, u skladu sa stavom 3 člana 127 Zakona o visokom obrazovanju, diplomirani stručnjak moći da bez ikakvih dodatnih uslova traži i dobije novu diplomu "mastera". Naravno, moraće tom prilikom da vrati svoju staru diplomu i da plati troškove. Nadajmo se, primerene poslu zamene diplome.
Jedna velika korist od ove odluke, na koju posebno želim da skrenem pažnju, jeste što rukovodstva državnih univerziteta sada imaju solidan osnov da od osnivača tj. vlade traže budžetsko finansiranje u punom obimu i za studije na "master" nivou, s obzirom na to da je država do sada finansirala kompletne diplomske studije.
Na kraju, moje čestitke studentima, njihovim organizacijama i predstavnicima, koji su i pored velikog otpora pojedinih fakulteta istrajali i uspeli u svojoj inicijativi.Profesor Matematičkog fakulteta Univerziteta u Beogradu

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Brehtovski koncept
Polazeći od jedne od glavnih tema teksta "Putujuće pozorište Šopalović" Ljubomira Simovića, problema teatralizma, odnosno relacije između stvarnosti i iluzije, reditelj Tomi Janežič dosledno stvara apartan formalni koncept predstave, koji efektno iznosi suštinu Simovićevih ideja, ali ih i dopunjuje i produbljuje. Složena markantnost forme predstave je, dakle, u funkciji njenog sadržaja, pri čemu ona ne guši ni emocije, ni poetičnost, ni humor, kao ni ostala brojna značenja u tekstu.
Može se reći da je forma predstave zasnovana na brehtovskim idejama o dekonstrukciji pozorišne iluzije. To znači odsustvo scenografije i iluzionističkog kostima, često upaljena svetla u celoj pozorišnoj sali, lažne rekvizite (jakna umesto puške, četkice umesto trave), razotkrivanje funkcije inspicijenta koji javno poziva glumce da stupe na scenu, itd. Putem ovih preciznih rediteljskih postupaka, temeljno se rasklapa pozorišni mehanizam, što dalje generiše pitanja o odnosu između realnosti i iluzije. U jednoj fascinantnoj sceni se "rasklapa" čak i pozorišna zgrada, otvara se njen krov, pa se i ledeni vetar koji se uvlači u salu, uzbudljivo uključuje u diskusiju o problemu scenske iluzije. 
Osim što se publika ovako podstiče na analizu esencije teatralnog i teatralnosti, inicira se i kritičko promišljanje drugih tema u predstavi, prirode zla, poltronstva, izdajstva, primitivizma, funkcije umetnosti u vremenu ratova, itd. U predstavu su uključene i dokumentarne filmske sekvence i audio-zapisi koji značajno šire značenje radnje, jer direktno referiraju i na recentne, košmarne sukobe na prostoru bivše Jugoslavije, postavljajući pitanja o uzrocima tog epidemijskog širenja nasilja. Na taj način brehtovski kritički deziluzionizam dobija još važniji smisao, jer se konkretnije i čvršće vezuje za našu društveno-političku stvarnost.
Izvođači-statisti sede i na sceni, raspoređeni na nekoliko nivoa, i gledaju u publiku sa druge strane, što je u funkciji ukidanja voajerističkog principa u pozorištu, odnosno daljeg redukovanja pasivnosti publike, njenog uljuljkanog, nekritičkog posmatranja. Pojedini izvođači su raspoređeni i među publikom, odakle, u par scena, horski pevaju ili proizvode različite zvuke. I ovaj postupak ima funkciju u pomeranju granica između izvođača i gledalaca, a istovremeno ima i nezanemarljiv značaj u povećavanju sugestivnosti igre.
I emotivni aspekat predstave je izuzetan, zahvaljujući zaista posvećenoj, psihološki utemeljenoj igri glumaca. Vlastimir-Đuza Stojiljković nastupa u ulozi Vasilija Šopalovića, iskusnog i inteligentnog vođe pozorišne trupe, Svetozar Cvetković igra sasvim konfuznog i malo infantilnog glumca Filipa Trnavca, Nada Šargin Sofiju, zanosnu i inteligentnu glumicu, Isidora Minić veoma blagu i dirljivo srdačnu udovicu Simku, Renata Ulmanski građanku Daru, ograničenu brojnim patetičnim uverenjima... Boris Isaković stvara lik batinaša Dropca kao tiho samouverenog, ozbiljnog i skoro idealistički posvećenog nemilosrdnom premlaćivanju. Isakovićeva suptilna igra je reprezentativna u predstavi, u pogledu građenja lika izvan stereotipova: Drobac je složen i kontradiktoran, a njegovo zastrašujuće profesionalno batinanje dobija provokativne, bizarno ljudske dimenzije. Reč je o protivurečnosti lika koja je, takođe blisko teoriji i praksi Bertolta Brehta, bitan preduslov za njegovu scensku uverljivost i izazovnost.
Predstava "Putujuće pozorište Šopalović" Tomija Janežiča je impozantno umetničko delo, bogato značenjima, na intelektualnom, kao i na emotivnom planu. Osim što autorefleksivno, pirandelovski, ispituje teatarsku formu, smisao pozorišta, kao i anatomiju zla, predstava nosi i veru u postojanje bezuslovne dobrote i ljubavi. U okolnostima sveopšte, zagušujuće destruktivnosti koju rat podrazumeva, ova vera je posebno inspirativna, oslobađajuća i utešna.

Policajci sa "fantomkama" jurili članove ganga po Požarevcu
Džipovi puni policajaca sa "fantomkama" juče su krstarili Požarevcem u potrazi za članovima organizovane kriminalne grupe koja je osumnjičena da je za poslednjih šest godina budžet Srbije oštetila za oko 20 miliona evra. Uhapšeni požarevački biznismen Milan Kuzmanov, poznatiji kao Miško Bugarin, zajedno za privedenim Goranom Miletićem, jedan je od suvlasnika diskoteke "Planeta", nekadašnje "Madone", koju je za vreme vladavine Slobodana Miloševića u Požarevcu držao njegov sin Marko. Kuzmanov je u vreme kada je Marko Milošević u kafeu "Roleks" u Požarevcu "nosio gajbice" bio jedan od suvlasnika ovog kafića.
Prema nezvaničnim informacijama, Kuzmanov je tokom devedesetih godina bio vrlo blizak i sa Marijom Milošević, a pojedini Požarevljani tvrde da se jedno vreme sa njom i zabavljao. Po nepotvrđenim informacijama, Kuzmanov je, između ostalog, novac zarađivao i tako što je požarevačko transportno preduzeće "Litas" u jednom periodu isključivo od njega nabavljalo naftu. I pored dobrih veza sa porodicom Milošević, Kuzmanov je posle petooktobarskih promena najpre postao blizak sa pojedinim članovima Nove demokratije, a potom i Demokratske stranke.
Kako "Politika" saznaje, uhapšeni Zlatomir Popović osumnjičen je da je u vreme dok je bio direktor požarevačke filijale "Ju banke" izvršio niz malverzacija prilikom kupovine lokala u centru ovog grada. "Ju banka" je, naime, tik pred privatizaciju pod sumnjivim okolnostima, a navodno od Kuzmanova, kupila lokal koji je bio u sporu. U lokalu se danas nalazi filijala "Alfa banke" (koja je 2006. godine postala vlasnik "Ju banke").
Uhapšeni Kuzmanov, Miletić, i Milče Rajić (vlasnik firme Vaske-import), marta 2003. godine na aukciji u Agenciji za privatizaciju kupili su za samo 8.010.000 dinara Ugostiteljsko preduzeće "Avala" u Požarevcu, u čijem je sastavu hotel "Dunav" u centru grada sa 150 ležajeva, četiri najpoznatija požarevačka restorana, kafići, pekara, pivnica i poslastičarnica. 
Miletić je rodom iz Smedereva, a u Požarevac je došao kao vojno lice 1993. godine. Dve godine kasnije napustio je vojsku i ušao u privatan biznis, a navodno je jedan od vlasnika benzinske pumpe u okolini Požarevca.Rajić je rodom je iz sela Vlaški Do kod Požarevca, a njegova firma Vaske-import važi za najveću veletrgovinu pića u Požarevcu i okolini.
Privedeni inspektor za privredni kriminal PU Požarevac Vladan Bogdanović zvani Margi, sestrić je pokojnog ministra policije Vlajka Stojiljkovića. Bogdanović je bio u poslovnim i prijateljskim odnosima sa Kuzmanovim, a javno su se družili u požarevačkim kafićima. Bogdanović je poslednji u nizu požarevačkih policajaca koji je uhapšen nakon postavljenja Radovana Živkovića za načelnika PU Požarevac, od kada se više od deset policijskih inspektora našlo iza rešetaka zbog zloupotreba službenog položaja i brojnih nelegalnih aktivnosti.

Od vozača do direktora u "Gradskoj čistoći"
Dragan Ignjatović došao je na čelo JKP "Gradska čistoća Beograd" posle petooktobarskih promena, a u to vreme bio je član Demokratske alternative, stranke čiji je lider bio Nebojša Čović. Imenovanje Ignjatovića za direktora tog gradskog preduzeća izazvalo je protest dela zaposlenih koji su se u nekoliko navrata žalili, pa i pismeno obraćali članovima Upravnog odbora i Skupštini grada, kao osnivaču. Ono što su radnici posebno zamerali Ignjatoviću jeste to što je na izborima 1996. bio na listi JUL-a za odbornika na Čukarici, kao i to što nema visoku školsku spremu koja je po Statutu preduzeća potrebna za to radno mesto. Ignjatović je ceo svoj radni vek proveo u "Gradskoj čistoći". Počeo je kao vozač i od sektora do sektora stigao do "direktorske fotelje". 
--------------------------------------------------------------------------
Gradska uprava će pomoći istrazi
Gradska uprava Beograda saopštila je juče da će, ukoliko istraga to bude zahtevala, nadležnim državnim organima dostaviti sve potrebne informacije u vezi sa slučajem hapšenja direktora i osmoro zaposlenih u Javnom komunalnom preduzeću "Gradska čistoća". U Gradskoj upravi napominju da su preduzete sve mere da to javno preduzeće nastavi sa redovnim poslom. Dodaje se i da predstavnici Grada Beograda neće komentarisati dalji tok istrage, u cilju stvaranja uslova za sprovođenje zakonitog postupka nadležnih organa.

"Čistoća" očistila državu za skoro 20 miliona evra
U policijskoj akciji "Požar" na području Beograda, Novog Sada, Požarevca, Kovina i Mionice, koja je trajala juče od ranih jutarnjih do poslepodnevnih časova, uhapšena su 32 člana organizovane kriminalne grupe. Uhapšeni u ovoj, u poslednje vreme jednoj od najvećih akcija terete se da su od 2001. do ove godine raznim malverzacijama prisvojili više od 1,5 milijardi dinara, za koliko je oštećen državni budžet i nekoliko privrednih firmi. Organizatori ovog zločinačkog udruženja su, prema navodima policije, Milan Kuzmanov (48), iz Beograda, zvani Miško Bugarin, vlasnik nekoliko preduzeća i suvlasnik diskoteke "Planeta" bivše "Madone", Dragan Ignjatović (50), iz Beograda, direktor JKP "Gradska čistoća – Beograd", Goran Miletić (36), iz Požarevca, vlasnik nekoliko preduzeća, kao i Milče Rajić (43), iz Požarevca, vlasnik i suvlasnik nekoliko preduzeća.
– Organizatori i članovi ove organizovane kriminalne grupe činili su teška krivična dela u cilju pribavljanja protivpravne imovinske koristi. Oni se terete za zloupotrebe u procesu privatizacije, poreske utaje, zloupotrebe službenih položaja, prevare u privrednom poslovanju, kao i za pranje novca – navodi policija.
Otežavajuća okolnost za inspektore policije koji su duže vreme radili na ovom slučaju bila je ta što su organizatori ove kriminalne grupe, prilikom izvršenja krivičnih dela, bili veoma uporni u pronalaženju novih modusa kriminalnih radnji. Oni su, naime, u dužem vremenskom periodu, načine izvršenja malverzacija menjali odmah posle izmena pozitivnih zakonskih propisa kojima je regulisana oblast svojinske transformacije i naplate poreza. Jednostavnije, kriminal su "prilagođavali" zakonu.
Oprali skoro dva miliona evra
Kako navodi policija, uhapšeni su prali novac simuliranim spoljnotrgovinskim poslovima i unutrašnjim prometom robe i usluga. Ovim "prljavim" novcem kupovali su pokretnu i nepokretnu imovinu u zemlji i inostranstvu. Ilegalno stečen novac su prebacivali na svoje devizne račune u Kini i drugim zemljama.
Kako saznajemo u policiji, jedan deo ove kriminalne grupe organizovao je Kuzmanov i ona se tereti i za pranje novca u iznosu od 1.880.217 evra i 160.944.350 dinara lažnim prikazivanjem robnog prometa i usluga. Oni su svoje delovanje započeli 2001. godine na teritoriji Srbije, a posle formiranja drugog dela organizovane kriminalne grupe kriminal usmeravaju i prema inostranstvu.
Drugi deo kriminalne grupe organizovali su Kuzmanov i Ignjatović, koji se tereti da je zloupotrebom položaja oštetio JKP "Gradska čistoća" za oko 350.000.000 dinara. Protivpravno stečena imovina konvertovana je u devize koje su iznete iz zemlje po osnovu simulovanih spoljnotrgovinskih poslova sa inodobavljačima iz SAD i Austrije.
Grupa je početni kapital protivpravno pribavila tokom 2001. i 2002. godine simuliranim multilateralnim kompenzacijama i to prijavljivanjem fiktivnih obaveza, koje je osmislio Kuzmanov preko svog preduzeća "Kompanija best", dok su takvu fiktivnu dokumentaciju podnosili Mile Rajić, Goran Miletić, Zoran Milosavljević preko svojih preduzeća "Centar promet", "Centar trejd" i "Vaske import".
Novac su, kako saznajemo, iskoristili za kupovinu preduzeća i atraktivnih poslovnih prostora na području Požarevca, a Goran Miletić i Milče Rajić su zastrašivali ovlašćena lica da bi snizili tržišnu vrednost nekretnina u društvenom vlasništvu.
Na taj način je ovlašćeni procenitelj Zavoda za ekonomiku i razvoj privrede iz Požarevca nerealno procenio da je vrednost poslovne zgrade "Narodne lutrije", čija je površina 2.500 kvadratnih metara, 314.000 evra
Neposredno nakon prenosa vlasništva grupa je prodala deo poslovnog prostora površine 640 metara kvadratnih filijale "JU banke" u Požarevcu za iznos od 640.000 evra, a sve to uz pomoć tadašnjeg direktora banke Zlatomira Popovića, koji je članovima grupe, mimo propisane procedure, dodeljivao i kredite u višemilionskom iznosu.
Policija je utvrdila i da su uhapšeni uz pomoć Boška Spasovića, službenika Republičke upravne javnih prihoda u Požarevcu, desetostruko manje platili porez na prenos apsolutnih prava vlasništva navedene poslovne zgrade.
Kupljena "Avala"
Neposredno nakon toga organizovana kriminalna grupa je dokapitalizovala društveno preduzeće "Avala" iz Požarevca koje raspolaže sa devet objekata površine veće od 7.000 kvadrata, prikazujući Agenciji za privatizaciju fiktivne revizorske izveštaje. Te izveštaje sačinjavala je revizorska kuća "Finodit" iz Beograda, čiji je vlasnik Dragoslav Slović. Fiktivnu dokumentaciju u preduzeću "Avala" sačinjavali su Milan Smiljanić i Nataša Rokvić.
Drugi deo Kuzmanovićeve i Ignjatovićeve kriminalne grupe imao je zadatak da fiktivnom dokumentacijom prikazuje promet robe i usluga navodno isporučenih JKP "Gradska čistoća" iz Beograda. Time se stvarao privid o realnim poslovnim odnosima, odnosno o navodnom utrošku rezervnih delova i opreme na osnovu fiktivnih trebovanja i radnih naloga. Ignjatović je tako potpisivao virmanske naloge za prenos novca bez osnova.
– Ovaj slučaj će biti u nadležnosti Specijalnog tužilaštva za organizovani kriminal, o kojem će se ovo tužilaštvo sa više detalja oglasiti po okončanju 48 časova policijskog zadržavanja uhapšenih – izjavio je juče Tomo Zorić, savetnik za medije republičkog tužioca.
--------------------------------------------------------------------------
Jedan član grupe i dalje u bekstvu
Policija je saopštila da traga za Milošem Jokanovićem, rođenim bratom uhapšenih Predraga i Nenada Jokanovića.
Kao članovi ove celokupne organizovane kriminalne grupe označeni su: Dušica Martić (31), zaposlena u preduzeću "Best internacional" iz Požarevca, Goran Puce (36), direktor preduzeća "Hidraulik sistem" iz Mionice, Predrag Jokanović (43), direktor preduzeća "Akspeda" iz Beograda, Nenad Jokanović (43), zaposlen u preduzeću "Metalterm" iz Beograda, Miloš Jokanović (40), direktor preduzeća "Metalterm" iz Beograda, Nebojša Drulović (45), direktor preduzeća "Faplos" iz Beograda, Vladimir Bjelanović (34), direktor preduzeća "Termokomerc" iz Beograda, Srđan Milovanović (47), rukovodilac Službe nabavke JKP "Gradska čistoća" iz Beograda, Dragan Mandušić (57), direktor sektora pravnih poslova u preduzeću JKP "Gradska čistoća" iz Beograda, Enver Murselji (39), magacioner u preduzeću JKP "Gradska čistoća" iz Beograda, Dejan Trnčić (40), glavni magacioner u preduzeću JKP "Gradska čistoća" iz Beograda, Milorad Mitrović (46) i Mirča Rašković (49), referenti službe FTO u preduzeću JKP "Gradska čistoća" iz Beograda, Radenko Živanović (42), kontrolor Službe obezbeđenja u preduzeću JKP "Gradska čistoća" iz Beograda, Zemir Sulejmanović (57), zaposlen u preduzeću JKP "Gradska čistoća" iz Beograda, Aleksandar Gajić (53), vlasnik preduzeća "Union art" iz Požarevca, Nebojša Savić (56), vlasnik preduzeća "Petroseneka" iz Beograda, Predrag Dejanović (48), komercijalista u preduzeću "Koncept plus" iz Beograda, Nebojša Vukosavić (49), odgovorno lice preduzeća "NDM Koton" iz Beograda, Vladan Bogdanović (35), policijski službenik u Požarevcu i Novica Ostojić (43), odgovorno lice preduzeća "Linea" iz Kovina.

Kala i cinerarija
Calla aethiopica – fam. Araceae potiče iz močvarnih predela Južne Amerike. Kod nas se gaji kao perenska saksijska vrsta cveća (lisno dekorativna). Odlikuje se kopljastim, svetlozelenim listovima na dugim drškama. Cvetna drška dužine je 50–80 santimetara. Kao i listovi, polazi direktno iz zemlje i završava se na vrhu cvetom levkastog oblika bele ili žute boje. U sredini cveta je cvast u vidu klipa, najčešće narandžaste boje, što doprinosi dekorativnosti. Cvetovi kale traju odsečeni u vodi i do 10 dana, pa se ona zato često gaji kao rezani cvet. Kala se dosta lako i jednostavno razmnožava. Najčešće gomoljima ili odvajanjem bočnih izdanaka. Ako se razmnožava gomoljima cveta iste godine, a ako se razmnožava odvajanjem bočnih izbojaka onda cveta tek u drugoj godini. 
U julu–avgustu gomolji se sade u saksije ili u slobodnu zemlju (ako se gaji za rezani cvet). Vrh gomolja zasaditi u nivou zemlje. Treba je često zalivati i orošavati. Tokom septembra biljka intenzivno raste pa je treba prihraniti rastvorom azotnog đubriva. Dugo cveta, od januara do aprila. Posle se tokom jula biljka zasuši, a sazreli gomolji čiste i opet spremaju za sadnju. Zahteva temperaturu 18–20 stepeni Celzijusa, zalivanje i orošavanje, a prihranjivanje u fazi cvetanja je obavezna mera nege. Kale na jednom mestu mogu da ostanu 6–10 godina, s tim da se svake godine menja površinski sloj supstrata. Pravilno gajena može da cveta od sredine oktobra do maja, a masovno cvetanje je od decembra do januara. Postoje visoke kale koje se koriste za rezani cvet i niske koje se koriste za uzgoj u saksijama.
Cineraria hybrida – fam. Asteraceae (Senecio) poznata kod nas kao cinerarija veoma je omiljena biljka u mnogim domovima. Poreklom je sa Kanarskih ostrva. Biljka je zeljasta, prekrivena gustim i kratkim dlakama, uspravnog i razgranatog stabla 20–60 cm visine. Listovi su na dugim drškama, krupni, naizmenični, srcasti, nazubljeni, naličje crveno i maljavo, a lice tamnozeleno. Cvetovi skupljeni u metličaste cvasti i nalaze se neposredno iznad listova. Različitih je boja. Prema visini stabla cinerarije mogu biti niske (20–30 cm), srednje (35–45) i visoke (45–60 cm).Cinerarija se razmnožava setvom semena koje je sitno. Setva je u junu–julu da bi biljke cvetale u zimu ili početkom proleća. Seme se pokrije odozgo smesom zemlje (prosejane). Niče za sedam dana, pikira se oko 5–6 nedelje na rastojanje 2–3 santimetara. Drugo pikiranje je u tople leje na 8x8 santimetara kad biljke počnu da se dodiruju. Prva 2–3 dana leje su zatvorene, a zatim se leje otvaraju da bi se sprečilo izvlačenje biljaka u visinu. Tokom avgusta presađuju se u saksije. Cinerarija je otporna na niske temperature, promrzava tek na 0 stepeni Celzijusa. Tokom zime (u januaru) čuvaju se u saksijama na svojoj optimalnoj temperaturi, a to je 10–12 stepeni Celzijusa. Cinerarije se koriste kao ukras svetlih i hladnijih prostorija.

Grade kuće da ih rudnik sruši
Pljevlja - U predgrađu Pljevalja zuje mašine i mešalice za beton. Gradi se kao u najsrećnija vremena. Niču višespratnice utemeljene bez ikakvog plana. Graditelji o planovima ne brinu, jer ionako te njihove kuće neće biti dugog veka. U mnoge se verovatno niko neće ni useliti. Kada ih sazidaju, pokriju, zastakle i omalterišu, vlasnici čekaju rudarske buldožere da ih ruše. Pojedinci podignu i po nekoliko takvih kuća (Bakrenjača, Otilovići, Maoča, Glisnici...). To se pretvorilo u svojevrsni biznis. Pošto se obelodani gde će uskoro rudnik uglja početi da otvara nove kopove, tu kopaju i temelje za kuće. 
Priprema se teren za izgradnju fabrike cementa i na jednoj od lokacija, Otilovići, odmah su podignute cene zemljišta i kuća, pa se zemljište prodaje za četiri evra po metru kvadratnom, a kuće 400 evra po kvadratu. Rudnik je tako doveden pred svršeni čin. Ovim novim vlasnicima mora da nadoknadi vrednost kuća, ili da im u gradu dodeli odgovarajući stan. 
Iako se zna da je po zakonu na rudarskim područjima zabranjena čvrsta gradnja, propisi se u ovom slučaju ne poštuju, a rudarski pravnici u korist rudnika nisu rešili ni jedan spor ove vrste. Zahvaljujući tome, ovaj unosni biznis cveta, naročito sada kada je rudnik primoran da priprema nove kopove i izmešta reku Ćehotinu koja protiče sredinom kopa "Potrlica". 
Ovaj biznis - gradnja kuća za rušenje dopunjava ekološko-pljevaljsku katastrofu. Kuće se grade bez kanalizacije, a fekalije iz useljenih kuća se slivaju sa obronaka u vrtače i pretvaraju se u fekalna jezera. Svež je primer fekalnog jezera na Gukama, površine većeg fudbalskog igrališta, koje će ovih dana konačno biti zatrpano, a fekalije odvedene u reku Ćehotinu koja će se zagaditi. 
Ekološko društvo "Biserka" reagovalo je otvorenim dopisima zbog nesaopštavanja objektivnih rezultata o stanju životne sredine u Pljevljima, kao i zbog prikrivanja istraživanja koja pokazuju da se u vazduhu, vodi i tlu nalaze između ostalih štetnih materija i velike količine radioaktivnih elemenata.
- Prema nalazima Centra za ekotoksikološka istraživanja urađenim pre više godina, koji su do sada skrivani od javnosti, u pljevaljskoj TE "izgori" 3,1 tona radioaktivnog urana i 3,5 tona radioaktivnog torijuma. Samo u selu Zbljevu u blizini TE u poslednjih nekoliko godina umrlo je oko 20 ljudi od raka - kaže Milorad Mitrović, predsednik ekološkog društva "Breznica".
M. R.

Srbi na suđenju tek "kolateralne štete"
Od našeg stalnog dopisnikaZagreb - Sudskom veću pred kojim se u Zagrebu vodi proces hrvatskim generalima Ademiju i Norcu za počinjene ratne zločine u Medačkom džepu u jesen 1993. godine neće biti lako da utvrdi punu istinu, a glavni problem je u tome da oceni koja su svedočenja tih krvavih zbivanja verodostojna, a koja nisu. I na jučerašnjem suđenju bilo je razilaženja jer je rodbina žrtava potvrđivala da su prilikom hrvatske vojne akcije počinjeni ratni zločini, dok su učesnici sa hrvatske strane to negirali ili dopuštali da je bilo i neke "kolateralne štete".
Svedok Zdravko Vladanović, koji je u vreme akcije u Medačkom džepu bio pravni savetnik načelnika Glavnog štaba HV-a Janka Bobetka, uz detaljne opise odnosa Bobetka prema Ademiju i Norcu (Bobetko se hvalio da je on bio "mozak" cele operacije i da je njen model "preslikao iz operacije Maslenica"), naveo je da su Ademi i Norac "heroji domovinskog rata, a sve negativno što se dogodilo samo je kolateralna šteta".
Iskaze su posredstvom video-linka dale i dve zaštićene svedokinje, majka i ćerka čiji je 71-godišnji suprug odnosno otac ubijen u Divoselu. Obe su potvrdile da je ubijeni bio civil i bavio se poljoprivredom, da je bio u civilnoj odeći i da nikad nije nosio oružje. Ubijen je tupim predmetom i pronađen u septičkoj jami. Inače, za sve ubijene Srbe na hrvatskoj strani se tvrdilo da su bili u uniformi ili na sebi imali barem delove uniforme.
Supruga ubijenog takođe je tvrdila da u Divoselu nije bilo naoružanih ljudi, kao i da nikada nije videla da je neko iz tog sela pucao prema Gospiću.
Juče je svedočila u međuvremenu penzionisana direktorka Zavoda za sudsku medicinu u Rijeci Renata Dobi Babić, koja je pregledala leševe 51 osobe (među kojima i pet žena) nađene u Medačkom džepu koje je zatim hrvatska strana predala srpskoj. Ona je tvrdila da su svi muškarci bili u maskirnim uniformama ili delovima uniforme, a žene u civilnoj odeći, kao i da nije bilo nikakvih tragova masakriranja. Takođe je opovrgla da je jedna od ubijenih žena bila prethodno nabijena na kolac, što je na suđenju kao svedok tvrdio tadašnji šef saniteta u Gospiću dr Marko Jagetić. "O tome sam prvi put pročitala u novinama, i nepojmljivo mi je da je dr Marko Jagetić naveo kako je ta rana nastala za života, jer nikada nisam utvrdila da je takve rane uopšte bilo kod bilo koje žene", izjavila je dr Dobi Babić. Za pet pregledanih ubijenih žena tvrdi da su četiri imale rane od eksplozija, a jedna prostrelne rane.
Međutim, u njenom iskazu su uočene nedoslednosti. Kada joj je sudija Mrčela predočio izveštaj u kojem je napisala da su neki od ubijenih bili civili, ona se ispravila i rekla kako je većina ubijenih bila u uniformi, a ne svi kako je to tvrdila. A što se tiče nesrećne Anđelije Jović, za koju je dr Jagetić naveo da je pre likvidacije teško mučena i nabijena na kolac, a dr Renata Dobi Babić to izričito negirala, njen leš nije ni predat srpskoj strani u okviru onih 51 ubijenih, već su ga haški istražitelji pronašli nekoliko godina kasnije u septičkoj jami u Gospićkom naselju Obradović varoš. Tamo su, naime, bili izmešteni i sakriveni leševi ubijenih Srba da se ne bi videlo da su mučeni i masakrirani.

Borba za preživljavanje
Banjaluka - Svakodnevne prilike ili neprilike nagone Banjalučane na razmišljanje gde naći posao, kako preživeti dan. Neki od njih očekuju da će im posao sam zakucati na vrata, da će pronaći "štelu" i zaposliti se. Međutim, mnogi mogu da nauče iz primera osoba sa invaliditetom, koje su uprkos svojim ograničenjima osnovale preduzeće u kojem mogu da pokažu šta znaju.
Tako su članovi organizacija "Partner" i "Info Part" osnovali preduzeće pod nazivom GRISS. U ovom preduzeću radnici pružaju usluge laserskog graviranja na svim materijalima, osim metala, zatim izrađuju ručne radove, ukrasne vaze, čaše, vizitkartice...
Objasnili su nam da su na ideju o osnivanju preduzeća došli zbog stalne borbe za preživljavanje, zbog nedostatka posla i postojanja predrasuda o osobama sa invaliditetom.
Prvobitno su imali radionicu u kojoj su žene sa invaliditetom izrađivale ručne radove i ukrase. One su, kako su nam rekli u ovom preduzeću, uspele da plasiraju svoje originalne proizvode, koje izrađuju sa puno ljubavi i truda.
U preduzeću GRISS se nadaju da će s vremenom uspeti da prošire proizvodnju i zaposle još ljudi sa onesposobljenjem da zarade za hleb.
Objasnili su da su njihovi proizvodi već našli put do kupaca u Italiji, Australiji, Kini i drugim zemljama.
Kažu da ne mogu ipak sve pripisati samo svome trudu i upornosti, jer su im za plasiranje proizvoda van Republike Srpske od velike pomoći bili poznanici i prijatelji.
Jovan Kuzmić, jedan od radnika, kaže da u preduzeću radi koliko može i mora, dok se ne umori. 
- Nijedan posao nije lak, posebno nama. Međutim, mi u radu uživamo jer vidimo da napredujemo i osećamo se korisnima. Ponekad treba mnogo vremena da bi se neki rad završio, da bismo obradili sliku na računaru da je možemo izgravirati na laseru, ali i to je zadovoljstvo - veli Kuzmić. 
On je ispričao da su imali i jednu neobičnu narudžbu. Naime, jedna italijanska porodica im je zatražila da na drvetu izgraviraju njihovu sliku.
Naš sagovornik je objasnio da je to bio težak posao, ali trud se isplatio. I ne samo to, na taj način, veli, najbolje su predstavili svoje mogućnosti u inostranstvu.
Njegov radni kolega Željko Vidović ispričao je da ljudi najviše traže ikone izrezbarene na drvetu i priveske za ključeve. 
- Uvek najbolje radimo za vreme praznika, jer tada ljudi žele nečim neobičnim i jednostavnim da obraduju svoje najmilije. Za slave kupuju ikone i tada se i mi potrudimo da ih izradimo što više pa na poslu ostanemo i celi dan, ali u svemu tome zaista uživamo - rekao je Vidović. 
U preduzeću GRISS su istakli da oni nisu toliko jedinstveni po onome što izrađuju i nude, ali su svakako jedino preduzeće u Banjaluci koje su osnovala lica sa onesposobljenjem i zapošljava ih.

Fabrike u bescenje
Foča – Od ukupno 12 fočanskih preduzeća u kojima je poslednjih godina, zbog besparice, nagomilanih dugova i gubitaka, pokrenut stečajni postupak, sedam je prodato, dok je u pet stečaj još u toku.Tako su na licitacijama prodati Rudnik mrkog uglja Miljevina, tekstilna preduzeća "Trikotaža", Fabrika čarapa i "Konfekcija", Preduzeće za proizvodnju kućnih aparata "Temika", zatim "Ozren" i Fabrika za preradu žice "Unis". 
Evidentno je da je većina ovih preduzeća prodata po daleko nižoj ceni od procenjene vrednosti. Primera radi, "Temika" je bila procenjena na 2.606.000 maraka, a prodata je preduzeću "Pavgord" za samo 420.000 maraka. Procenjena stečajna masa "Trikotaže" iznosila je 669.000, a "Pavgord" je platio 173.000 maraka. Za Fabriku čarapa, koja je bila procenjena na 666.000, plaćeno je 350.000 maraka. "Konfekciju" je kupio Marinko Pljevaljčić za 120.000, a novi vlasnici "Unisa" postali su "Siming trejd" i "Porat" za 500.000 maraka. 
Sudeći po rečima načelnika Odeljenja za privredu i društvene delatnosti opštine Foča Zorana Ćosovića, teško se može očekivati da novi kupci ulože znatnija vlastita sredstva za pokretanje proizvodnje i zapošljavanje radnika, jer u kupoprodajnim ugovorima takve obaveze nema.
U Foči, za sada, najveće nade polažu u Rudnik mrkog uglja Miljevina, koji je nedavno na licitaciji kupila Vlada Republike Srpske za 4.700.000 maraka, budući da je bila njegov većinski vlasnik.
Stečajni postupak u Drvnoj industriji "Maglić", predratnom privrednom osloncu ove opštine, traje već duže od tri godine, bez vidljivijih rezultata u traganju za strateškim partnerom.
U Zemljoradničkoj zadruzi "Zelengora" stečajni postupak pokrenut je u aprilu prošle godine, a u pronalaženju strateškog partnera stečajni upravnik zatražio je pomoć od Ministarstva poljoprivrede, šumarstva i vodoprivrede. U najvećem fočanskom trgovinskom preduzeću "Perućica" stečaj traje od marta prošle godine. 
Nedavno je usvojen stečajni plan koji predviđa selektivnu prodaju imovine procenjenu na devet miliona maraka, nakon čega je najveći objekat ovog preduzeća, zgrada bivše robne kuće "Fočanka", prodat Trgovinskom preduzeću "Bartula" iz Sokoca za iznos od 2.400.000 maraka.
Od avgusta ove godine, u stečaju je i Fabrika obuće "Foleda" u mesnoj zajednici Miljevina.
Stečajni postupak još nije završen u Drvnoj industriji "Maglić", Trgovinskom preduzeću "Perućica", Fabrici obuće "Foleda", "Srbinjeprevozu" i Zemljoradničkoj zadruzi "Zelengora". Istovremeno, u onim firmama u kojima je okončan ili je pri kraju teško da se nazire svetlija perspektiva za toliko očekivano zapošljavanje radnika.

Carinska kontrola vozova u Bijelom Polju
Bijelo Polje - Carinska i policijska kontrola u bjelopoljskoj železničkoj stanici počeće 9. decembra, dogovoreno je na sastanku kome su prisustvovali predstavnici Železnice Crne Gore, Uprave policije, Uprave carine i Republičke fitosanitarne inspekcije. - Železnica Crne Gore je izradila red vožnje kojim je predviđeno tridesetominutno zadržavanje međunarodnih putničkih vozova. U izuzetnim slučajevima ono može trajati i duže - rekla je Dragana Đoković, PR menadžer Železnice Crne Gore.
Neophodno je da se što pre organizuje sastanak sa predstavnicima Železnice Srbije, MUP-a Srbije i Uprave carina, na kome bi bila dogovorena i precizirana buduća međunarodna saradnja o pitanju granične kontrole. Biće, kako je istakla Đokovićeva, inicirano da se ta kontrola obavlja dok je međunarodni voz u pokretu, na relaciji Bijelo Polje - Prijepolje i obratno.
Inače, na bjelopoljskoj železničkoj stanici u toku su radovi na postavljanju nekoliko koloseka, kako bi saobraćaj bio efikasniji. 
- Pored tri koloseka, gradimo i sedam skretnica, uz već završen treći kolosek na ukrsnici u Kruševu. Ranije su, u dužini od devet kilometara, na ulazu u stanicu promenjene šine pa je povećana i dozvoljena brzina - ističe šef stanice Ilija Mrdović, navodeći da se sve radi kako bi granična stanica zadovoljavala sve uslove po evropskim kriterijumima. Vrednost radova premašila je 1.200.000 evra.
M. N.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Plate za ćate
Nacrt budžeta za 2008. je obelodanjen. Više nema skrivalica. Šta će u finalu, posle skupštinske rasprave u decembru, ostati i kolike će kvantifikacije biti, u ovom času nije od presudne važnosti. Konačno, trenutni raspored glasačkih snaga u parlamentu obezbeđuje izvesnu dozu sigurnosti u procenama da će ponuđeni tekst sa svim brojkama, uz eventualne kozmetičke intervencije, biti i usvojen.Suština je u nečem drugom. Taj dokument je, po priznanju samog resornog ministra Mirka Cvetkovića, veoma široke ruke. Njegove reči da "ovaj budžet nije ekonomski optimalan, ali je u kontekstu trenutnih društvenih i socijalnih okolnosti", ne mogu se drugačije razumeti. Čak i da nije planiranog minusa od oko 15 milijardi dinara, posle podvučene crte ispod prihodne i rashodne strane, uočljivo je da budžet prati ovogodišnju fiskalnu ideju – trošimo koliko god možemo. Obećali smo, a idu i izbori. Predsednički, lokalni, a ko zna, možda i parlamentarni. O budućnosti neka neko drugi trlja glavu.
Samom ministru Cvetkoviću, bez svake sumnje, nije bilo sasvim ugodno kada je izjavio da će se naći na tapetu pojedinih ekonomista, njegovih kritičara, zbog ponuđenog dokumenta, ali da on ne može da postupi drugačije. Može. Izbor uvek postoji. Ali, sladak je ukus vlasti.
Problem, međutim, dugoročnije posmatrano, nije u tome što će budžet biti veći za deset, a inflacija, kobajagi, šest odsto, već u nečemu što se zove ulaganje u budućnost. Stručni tim, gde nisu svi ekonomisti, okupljen u redakciji biltena Makroekonomske analize i trendovi Ekonomskog instituta, već nedeljama upozorava da odustajanje od neminovnog kresanja budžetskih izdataka vodi Srbiju, čak i kratkoročno, u opasna razvojna i makroekonomska iskušenja, kao da niko nije čuo. Tačnije, ignorisana su. Na stranu i istovetna preporuka Misije MMF-a. Ne. Ima se – može se. Čak i po cenu minusa.
A šta su pokazale računice stručnjaka MAT-a?
Da državna potrošnja mora ozbiljno da se skreše, inače od nekakvog razvoja nema ništa.
Odustajući, svejedno iz kojih razloga, od zamrzavanja plata u javnom sektoru i ograničenja ostalih budžetskih izdataka, subvencija propalim preduzećima, recimo, za 2008. godinu, a potrošnja nastavi da raste po sličnoj stopi, lako se može dogoditi da sve što stvorimo do 2010. i potrošimo. A to ne znači ništa drugo do "isušivanje" domaćih izvora novca za investicije. Da li treba još nekoga ubeđivati da se niko nije razvio na tuđoj akumulaciji. Bez realnog rasta investicija nema novih radnih mesta i višeg standarda građana. Poruka je – školujmo decu, pa u inostranstvo. Ovde posla i perspektive nema. Od razvoja mnogo su važnije plate za ćate.
Da bi se izbegao takav rđav scenario potrebno je da ekonomske vlasti, ako već ne žele ograničenja u 2008, već sada za 2009. predvide smanjivanje budžetske potrošnje za 4,3 a 2010. čak 5,3 procenta. I sve to pod uslovima da se održi planirana stopa rasta domaćeg bruto proizvoda i sadašnji poveliki spoljnotrgovinski deficit.Živi bili pa videli. Najbolje bi bilo da i potpisnik ovih redova – kardinalno pogreši.

Ovaj brend nam ne može niko ukrasti
U unezverenom trenutku Srbije vodi se opšta polemika šta bi trebalo da predstavlja ovaj prostor, ovo vreme. Osnovane su bezbrojne komisije. One prvo moraju da osmisle kako da rade i ko da bude u njima, i kako da se dogovore, i o čemu da misle da bi dale taj finalni proizvod, da bi promovisale tu odlučujuću jedino važnu reč. Šta čoveka čini dostojnim stanovnikom planete? Kako napraviti specifikaciju po važnosti, odabrati finalni proizvod jedne nacije, bez obzira na to koliko volimo voće i povrće i tekuće proizvode, od vode do vatrene vode – do sto gradi. Šta nam daje za pravo da imamo brend? 
Ta reč je počela da nas maltretira i ugnjetava kao što nas je jedno vreme maltretirala transparentnost, pa ništa nije ispalo transparentno, ali se reč zloupotrebila i istrošila, a potrošili su se i oni koji su je izgovarali, iako je bilo nade, velike nade. Ta reč, brend, koju svi izgovaraju, zvuči spasonosno, moderno, donosi rešenje, prodajnu mrežu, profit, koji munjevito mora da se pretvori u nešto drugo, koja je postavila visoki kriterijum, visoko se pozicionirala, daje najbolji mogući utisak o zemlji, predstavlja je preko nekog proizvoda. Ali mi ne bismo bili mi da je ne raskrinkamo, da je prvo ne dovedemo do suštine njenog značenja. U proširenom značenju, brand predstavlja: žigosanje stoke užarenim gvožđem, ali i žigosanje ljudi po želji i lošoj nameri, bodež, nazivanje nekog proizvoda, predmeta, zaštitni znak, ali i baklju (izvor: Oxford Advance Learners Dictionary).
Pre izvesnog vremena, tačnije 11. septembra 2005, na jednom od časova filozofije koje imam godinama kod profesora Slobodana Jaukovića, radili smo Hegela. Saznajem da je Hegel istoriju čovečanstva podelio na četiri carstva – orijentalno, grčko, rimsko, i germansko. Bilo je više nego čudno da od onda nema nijednog novog carstva, jer uslov carstva je ideja slobode koja se plaća krvlju i žrtvom i onaj ko je dao najveću žrtvu ima pravo na umsko carstvo. Pitala sam zar nema više nijednog carstva od tog 18. veka. Shvatila sam da ovaj prostor ima pravo na Peto carstvo. Dato je najviše žrtava u krvi i za slobodu i to se radi oduvek, skoro do današnjih dana. A posle najveće žrtve dolazi do vibracija univerzalnog polja inteligencije, tj. stvaranja superstring polja. Onda nastupa Imperija uma – Peto carstvo. Imamo pravo na Peto umsko istorijsko carstvo.
A onda sam tiho, bez velike pompe i najave, poslala u svet tu poruku preko mojih crteža i grafika, na stotine, koje su sve nosile jedan skromni naslov "Peto carstvo i beogradska škola mišljenja".
To je brend koji nam niko ne može oduzeti i na koji mi imamo pravo. Srbija ima pravo da ima jedan intelektualni brend, bez obzira na planetarni krik za kajmakom, koji se ponavlja godinama, otkad su počele horde odlazaka iz ove zemlje, a znamo da je to dugo trajalo i da su neki odlazili zauvek. Uvek je išla i ta strašna rečenica, kad god bih odlazila nekud odavde – da li si ponela, ili se pričalo da je to neko doneo, da je švercovao, nosio u kutijama za pomadu, najvećim mogućim pakovanjima nivea kreme. Drugi krik je išao za ajvarom, cela Rusija je ispuštala vapaj za ajvarom, on im je bio nešto što ih je beskrajno vezivalo za nas ovde, čak je bilo i zamene ajvar za kavijar, tegla za teglu.
Mi imamo spasonosno kratko i jasno izrečeno Peto carstvo, koje je značilo sve za ovo područje, plaćeno i životom i krvlju i idejom slobode i prinošenjem žrtve na oltaru Zemlje. A čovek koji misli i žrtvuje se dolazi do slobode, tj. do znanja o sebi. Može li više, treba li više od toga?
Da li čovečanstvo napreduje ka Šestom carstvu?

Ko je bolji u igrama iz školskog dvorišta
Takmičenja u različitim dečjim igrama ili "Olimpijada u školskom" počela su juče u osnovnoj školi "Vladislav Ribnikar" nadmetanjem škole domaćina i učenika OŠ "Svetozar Marković". Manifestaciju je svečano otvorio Vlajko Senić, državni sekretar za sport, a učesnike su pozdravili Vladimir Todić, gradski sekretar za obrazovanje, i Tatjana Pešić, iz Narodne kancelarije predsednika Republike Srbije. – U pripremi strategije razvoja sporta u Srbiji, na kojoj naše ministarstvo radi već nekoliko meseci, posebno mesto zauzima upravo školski sport. Naš cilj je da omasovimo bavljenje dece sportom i u tom pravcu ćemo podržavati svaku akciju koja taj cilj afirmiše – izjavio je Senić na otvaranju.
Ova sportska manifestacija trajaće tri nedelje, a osnovci iz celog Beograda uzrasta 9 i 10 godina nadmetaće se u dečjim igrama koje su deo svakog odrastanja: lastiš, školice, klikeri, fudbal-kocka, hulahop, između dve vatre, arjačkinje-barjačkinje. Manifestacija će okupiti osnovce iz 32 škole, a jednu ekipu čini oko 30 đaka. Dakle, na "Olimpijadi u školskom" učestvovaće oko 1.000 takmičara i bar pet puta više navijača.
U prvim utakmicama oprobali su se državni i gradski funkcioneri. Tatjana Pašić izabrala je svoju omiljenu igru iz detinjstva: školice, a Vlajko Senić i Vladimir Todić odigrali su partiju klikera, jer su obojica nekada sa uspehom pogađali "rošu".
– Odabrali smo baš ove igre, jer se preko njih na najbolji način razvijaju solidarnost i takmičarski duh. One su dobre, jer imaju masovni karakter i pomažu deci da uz druženje steknu i neke sportske navike. S obzirom na interesovanje i današnju atmosferu čini mi se da smo postigli svoj cilj – rekao je Vladimir Todić.
Najstariji među njima imaju tek deset godina, ali osnovci su ovo takmičenje shvatili vrlo ozbiljno i svaki od učesnika hteo je da se pokaže u najboljem svetlu pred brojnim navijačima koji su ih bodrili iz sveg glasa. Ekipa arjačkinja-barjačkinja, osnovne škole "Vladislav Ribnikar", trenirala je tri nedelje za "Olimpijadu", ali su se oslonili i na svoje dosadašnje "sportsko iskustvo" u ovoj igri.
– Mislim da ćemo da pobedimo, ali ne brinem mnogo o tome, jer sam došao da se dobro zabavim sa svojim drugovima – kaže Luka Vuković iz IV-3, jedan od reprezentativaca arjačkinja-barjačkinja.
Njegov drug, Sava Pavlović, igraće na "Olimpijadi" klikere, a za nadmetanje se spremao svega dva-tri dana.
– Imam kod kuće punu koficu klikera, jer se svaki dan igram sa drugovima i super mi ide – kaže on.
Svoje najmlađe osnovce bodrila je i Snežana Knežević, direktorka škole "Vladislav Ribnikar".
– Svi trećaci i četvrtaci su ušli u početne pripreme i u izboru đaka koji će predstavljati školu dali su krajnju reč. Učenicima se jako dopao koncept ovog takmičenja i sigurna sam da će dati sve od sebe u svim disciplinama – rekla je Snežana Knežević.Pokrovitelji akcije su Ministarstvo omladine i sporta Republike Srbije, Ministarstvo prosvete, Gradski sekretarijat za obrazovanje i Narodna kancelarija predsednika Republike Srbije.

Park za pse čeka odluku Vračaraca
Četiri predsednika skupština stanara iz Mileševske ulice danas će sa predstavnicima opštine Vračar zajedničkim snagama definisati pitanja za anketu o spornom uređenju zelene površine, čiji je jedan deo predviđen za park za pse. Buduća anketa je rezultat jučerašnjeg razgovora žitelja ovog dela grada sa Branimirom Kuzmanovićem, predsednikom opštine Vračar. Nezadovoljni sugrađani sutra i u petak izjasniće se o sadržajima koji će biti zastupljeni na površini od 2.000 kvadratnih metara. 
Pedesetak stanara iz solitera u Mileševskoj ulici na sastanku sa prvim čovekom opštine istakli su da su uvređeni, jer je uređivanje zelenih površina na platou između zgrada počelo bez njihove saglasnosti. Najveći problem, prema njihovom mišljenju, predstavlja ideja o izgradnji parka za pse. Danica Kalinić živi u soliteru u Mileševskoj ulici 30 godina i protivi se ograđivanju površine namenjene za šetnju kućnih ljubimaca. 
– Ne mrzim životinje, ali ovo nema smisla. Ovde ne postoje uslovi za park za pse. Ovo je dvorište stambenog bloka i trebalo bi da imamo više zelene površine. Posekli su nam drveće, trotoari i staze su pretvoreni u parking. Zgrada koja je podignuta pre nekoliko godina sprečava strujanje vazduha i leti je neizdrživo – rekla je Kalinićeva. 
Većina stanara deli njeno mišljenje, ali juče je bilo i onih koji imaju drugačiji stav.
– Vlasnik sam kućnog ljubimca i na strani sam predloga da psi dobiju svoj prostor. Njihov izmet je veliki problem ne samo na Vračaru već i u celom gradu. Jedino me plaši šta će se desiti ako na jednom mestu  zatvorimo desetak pasa – smatra Božidar Zuber iz Mileševske 42. Stanari se ne protive obnovi košarkaškog terena i dečjeg igrališta, ali ističu da je trebalo i o tome da budu na vreme obavešteni, a ne posle početka radova. Kuzmanović je skrenuo pažnju da je reč o nesporazumu i da opštinari ne rade ništa, što je u suprotnosti sa interesima i potrebama Vračaraca. 
– Na prvom mestu bila nam je bezbednost dece i zbog toga smo planirali da ogradimo prostor za pse. Važno je da obezbedimo čistu i kvalitetnu površinu za igru najmlađih. Ali ne želimo da zanemarimo vlasnike pasa koji su dužni da počiste pseći izmet – objasnio je Kuzmanović.
Prvi čovek Vračara obećao je da će prihvatiti i postupiti u skladu sa zahtevima stanara koji su njegovu posetu iskoristili da pitaju o različitim, kako su rekli, "nepravdama" u ovoj opštini. Anketa će pokazati da li su građani saglasni da se nastavi oplemenjivanje ovog prostora u skladu sa projektom prema kome su radovi počeli krajem oktobra i koji je predviđao igralište za decu, ograđen prostor za pse i košarkaški teren.

Priprema se privatizacija javnih preduzeća
Strategija za transformaciju javnih komunalnih preduzeća biće završena do septembra sledeće godine, najavio je Luka Andrić, državni sekretar za ekonomiju i privatizaciju Ministarstva ekonomije i regionalnog razvoja, na jučerašnjem skupu koji je organizovala Stalna konferencija gradova i opština u saradnji sa Evropskom agencijom za rekonstrukciju. 
Ova strategija treba da obuhvati sve delatnosti komunalnih preduzeća i da definiše na koji način će biti sprovedena reorganizacija, budući da još nije poznato koji od vidova privatizacije mogu biti primenjeni u javnim preduzećima. Kako je naglasio Andrić, radnoj grupi dat je malo duži rok za izradu strategije da bi se izbegle zamke brze privatizacije. Zbog toga je, između ostalog, važno i da se pre privatizacije ustanovi politika cena u javnim komunalnim preduzećima, ali i da se lokalna samouprava osposobi kako bi mogla da koristi fondove EU namenjene Srbiji.
Vasilis Petrides, menadžer programa Evropske agencije za rekonstrukciju, istakao je da reorganizacija javnih komunalnih preduzeća otvara mogućnost za pristup fondovima Evropske unije, kao i da je za Srbiju važno da uči na iskustvima zemalja u okruženju da ne bi ponavljala greške svojih suseda. Kao najveće mane u poslovanju domaćih javnih komunalnih preduzeća učesnici ovog skupa naveli su neefikasan rad, zastarelu opremu, pad obima i kvaliteta usluga, ali i uticaj politike u rukovođenju i organizaciji, kao i neusaglašenost preduzeća sa standardima za zaštitu životne sredine. U Srbiji su registrovana 483 preduzeća iz oblasti stambeno-komunalne delatnosti u kojima radi oko 30.000 ljudi, što je oko 3,7 procenata od ukupnog broja zaposlenih.

Radnici upalili cisterne sa hemikalijama
Novi Sad – Juče, rano ujutru, u fabričkom krugu Hemijske industrije Novi Sad (HINS) desio se nezapamćen incident, ali su u poslednjem času novosadski vatrogasci uspeli da spreče pravu tragediju. Gorele su cisterne sa gorivom u dvorištu ovog pogona, a zapalili su ih sami revoltirani radnici, pa su, osim vatrogasaca, morali da reaguju i pripadnici MUP-a. Radnici HINS-a, kako tvrde, sprečavajući grupu od desetak ljudi u pet šlepera, od kojih su neki imali i kapuljače na glavama, da uđu i iznesu mašine, posegli su za ovim dramatičnim korakom. O opasnosti koja je pretila govori činjenica da su upaljene cisterne bile pune hemijskih sredstava, odnosno sirovina koje se koriste u pogonima HINS-a, a koje su lako zapaljive i reaguju na visoku temperaturu.
Da se desila eksplozija, izazvala bi nesagledive posledice, pa su radnici HINS-a pomislili da će tako odvratiti pridošlice od upada. Kada su shvatili da se "snagatori" ni na to ne osvrću, u besu i magnovenju pribegli su paljenju cisterni. Mada su plameni jezici sve više "gutali" cisterne, pripadnici novosadske Vatrogasne brigade stigli su, srećom, na vreme i uspeli da ugase vatru. To je do sada najteži incident u višegodišnjem "slučaju HINS", koji je s obzirom na karakter proizvodnje u Hemijskoj industriji pretio ekološkim posledicama po ceo Novi Sad.
Imovina otuđivana
Ova fabrika (66 odsto njenog društvenog kapitala), podsetimo, prodata je na aukciji u oktobru 2004. godine za 46,6 miliona dinara, pri čemu su kupci Branko Jovanović i Dušan Prodanov preuzeli i dug koji je tada bio viši od 200 miliona dinara, kao i obavezu da u fabriku ulože 44 miliona dinara.
Međutim, Agencija za privatizaciju, posle svih izneverenih obećanja novih vlasnika, raskinula je sa njima u zakonskom roku ugovor, uz obrazloženje da nisu ispunili preuzete obaveze. Nije nastavljen kontinuitet proizvodnje, nije realizovan investicioni program, a imovina je otuđivana na ime otplate kredita koji je jedan od aktera uzeo za potrebe druge svoje fabrike. Na Hemijsku industriju je zauzvrat stavljena hipoteka.– Reč je o novom pokušaju ljudi koje je angažovao Branko Jovanović da nam na silu – uz prisustvo čoveka koji se predstavio kao sudski izvršitelj, ali je odbio da se identifikuje – otmu mašine i isprazne hale – kaže za "Politiku" direktor HINS-a Simo Čabarkapa.
Predsednik Sindikata energetike, petrohemije, hemije i nemetala Novog Sada Nada Vidović kaže da su juče ujutru "plaćeni batinaši nasrnuli na radnike koji već mesecima i noću spavaju u fabrici čuvajući imovinu".
Palice i bonseci
– Bili su opremljeni palicama i bonsecima. Kada su videli šta im se sprema, radnici su postavili živi zid braneći fabriku svojim telima, ali ni to nije bilo dovoljno, jer su napadači po svaku cenu hteli da uđu u fabriku. U revoltu i šoku, tokom fizičkog sukoba, zapaljene su cisterne koje su bile poređane ispred fabrike, a neki su bili spremni da i sami uskoče u plamen i zajedno sa fabrikom odlete u vazduh – objasnila je novinarima Nada Vidović.
Ona kaže da je policija stigla čim su je radnici pozvali, ali da je bilo "u najmanju ruku čudno što nisu reagovali sve dok nisu zapaljene cisterne, kada su se isprečili između pridošlica i radnika". Takođe, radnici su nezadovoljni što je policija samo njih legitimisala, ali ne i, kako je rekla, plaćene batinaše i snagatore koje je angažovao jedan od bivših vlasnika.– U prethodnom oružanom napadu na fabriku, kojem je kao i juče prisustvovao i sam Branko Jovanović, tadašnje "gorile" su držale portire fabrike kao taoce, dok su drugi obili pogone i utovarili mašine u šlepere. Nadležni javni tužilac je zbog toga podigao optužnicu koja se "kiseli" u sudu devet meseci i niko ništa ne preduzima, iako je reč o državnoj imovini, jer ih, očito, neko štiti – ogorčena je Nada Vidović.Ovim povodom juče su bili nedostupni Branko Jovanović, koga radnici teško optužuju, i nadležni u Opštinskom sudu u Novom Sadu, a izostalo je, do trenutka pisanja ovog teksta, i reagovanje policije.

"Mali London" propustio veliku šansu
Pančevo – I pored povećeg elaborata koji su 2003. godine izradili arhitekti, saobraćani inženjeri i sociolozi Direkcije za izgradnju Pančeva, u kome se detaljno obrazlaže kako započeti raseljavanje najveće romske gradske "komune" u južnom Banatu, "Malog Londona", to još nije ni na vidiku. Predviđeno je bilo da se, za početak, na lokaciji "Karaula" izgradi 28 stanova za 166 stanovnika naselja. Za to je tada bilo potrebno 70,5 miliona dinara. U međuvremenu, 2005, počeo je da se ostvaruje evropski program "Decenija inkluzije Roma", vlada je donela zaključke, ali raseljavanje "Malog Londona" još nije na vidiku. "Koškanje" urbanista i predstavnika Roma nastalo je oko lokacije za novo naselje. Za Rome nije bila prihvatljiva "Karaula", a urbanisti su odbacili četiri druge lokacije koje su ponudili stanovnici "Malog Londona". Stručni tim Direkcije, međutim, obećao je i nove lokacije, uz obrazloženje da nije dobro sve njih preseliti na jedno mesto i tako stvoriti neku vrstu geta. Romi su ipak odbili 2003. da i sami učestvuju u izgradnji stanova i tražili "minimum dve sobe" u stanovima i deset ari okućnice. Prema podacima iz 1998, u "Malom Londonu" živelo je 248 stanovnika.
Petar Dumitru, predsednik Društva Roma "Mali rit – London", kaže za "Politiku" da je 2004. ova enklava imala čak 711 stanovnika. Sama vest da će se za stanovnike ovog naselja graditi stanovi podstakla je mnoge da se dosele, u nadi da će dobiti pristojan smeštaj. U međuvremenu, 2005. opština Pančevo je objavila da će na lokaciji "Malog Londona" graditi sportsku halu, što će nužno dovesti do iseljavanja tamošnjih žitelja. Tako je pokrenut drugi veliki talas doseljavanja, ne samo Roma, na ovu lokaciju. I Dumitru i Suzana Jovanović, član Opštinskog veća, zadužena za socijalna pitanja, misle da u najvećem slamu južnog Banata sada ima nekoliko hiljada žitelja.
Dumitru tvrdi da su Romi i dalje protiv preseljenja na lokaciju "Karaula", jer im onemogućava sakupljanje sekundarnih sirovina, sve škole su daleko, ali kaže da bi pristali da se presele u blizinu nekadašnjeg centra za predvojničku obuku. On je kategoričan da stanove treba obezbediti za samo 144 porodice, odnosno 711 žitelja "Malog Londona" popisanih 2004. godine... Dumitru tvrdi da zbog sadašnjih uslova stanovanja u naselju "Mali London" najmanje 40 mališana iz naselja ne ide u školu.
Suzana Jovanović, član Opštinskog veća, za naš list pojašnjava da postoje bar dva značajna problema: još nisu obezbeđeni izvori finansiranja, a problem je i u razjedinjenosti Roma, zbog čega nije lako utvrditi ko bi u njihovo ime mogao da pregovara. Ona tvrdi da na području opštine Pančevo postoji devet udruženja, odnosno struja unutar romske populacije, od kojih tri u samom Pančevu.– Prošle godine, o tome smo obavestili Nacionalni savet Roma, a oni su nam odgovorili da će biti organizovani izbori kako bi Romi svuda dobili legalne predstavnike. Ipak, od tada nije bilo promena, a tri struje koje tvrde da zastupaju Rome Pančeva nisu ni u čemu saglasne i međusobno se optužuju – kaže Suzana Jovanović.Budući da su dosadašnje šanse propuštene, rešenje problema će morati verovatno da pričeka bar još nekoliko meseci. Po svemu sudeći, rešavaće ga nova opštinska vlast, nakon predstojećih lokalnih izbora.

Kraljevačka prestrojavanja
Kraljevo – U protekloj deceniji, u Kraljevu su smenjivani ili su bili primorani na ostavke predsednici opštine, bilo je blokade rada i raspuštanja Skupštine opštine, uvođenja privremenih mera, vanrednih izbora... Međutim, izgleda da će ovaj sastav Skupštine opstati i duže od četiri godine, budući da je proistekao iz vanrednih izbora, održanih pre redovnih lokalnih u ostalim gradovima Srbije. Zanimljivo je kako se tokom ove četiri godine kraljevačka SO "demokratski" preobražavala, kako su podrivani i podupirani temelji vlasti i kako se "kalila" oštrica opozicije, a da je i danas vladajuća koalicija od pet stranaka – DSS, G17, SPO, DHSS i Nova Srbija, sa 39 od ukupno 70 odbornika.
Najpre je smenjeni predsednik opštine Radoslav Jović (SPO) "odveo" tri od 12 odbornika u drugi tabor, ali su ostali uz vladajuću Novu Srbiju. Potom je jedan odbornik DSS-a napustio taj odbornički klub i sada deluje "samostalno", najčešće podržavajući vlast. Tako se i održava većina od 39 odbornika. No, to potpomaže i opozicija, ne samo "šurovanjem" sa vlašću, već i zbog previranja u njenim redovima. Istina, iako nije bilo većih promena u sastavu DS-a i SPS-a, radikali su, od najbrojnijeg odborničkog kluba, praktično nestali iz Skupštine.
Najpre je, zbog smene njihovog lokalnog lidera Miljka Četrovića i, kako smatraju, na to mesto nedemokratskog imenovanja Vesne Nikolić-Vukajlović, većina u odborničkom klubu radikala, njih devet od ukupno 13, osnovala samostalni klub, pod nazivom "Slobodni radikali". Onda su se, nedavno, podelila i preostala četiri radikala, tako što su se još dvojica javno oglasila da sa strankom "više nemaju ništa". Tako da se radikalski uticaj u ovoj lokalnoj skupštini sveo na "dva slova".No, samostalno delovanje "Slobodnih radikala" trajalo je do pre nekoliko dana. Onda je lider DSS-a Ljubiša Jovašević napustio stranku i osnovao "Pokret za Kraljevo", a prišli su mu, sa svojim mandatima, "Slobodni radikali". I ko još – niko za sada ne zna. Zato je mnoge iznenadio javni poziv novog pokreta, kako je naglašeno, "kao najjače odborničke grupe u SO" – predstavnicima drugih stranaka "da otpočnu razgovor o redefinisanju odnosa u Skupštini i javnim preduzećima i ustanovama". Predstavnici stranaka u vlasti, kao i predsednik SO Dejan Milović, taj poziv ignorišu i tvrde da se koalicioni sporazum vladajućih i dalje poštuje i da nema tajne saradnje sa "Pokretom".

Nabujala Lešnica prepolovila selo
Loznica – Meštani dela Jadranske Lešnice, sela kod Loznice, danima ne mogu da pređu preko reke Lešnice jer im je bujica odnela most i presekla najkraći put do centra sela. Umesto nekoliko stotina metara, sada do prodavnice, škole i ambulante moraju da pređu oko pet kilometara po izlokanom makadamskom putu. 
Iz nabujale mutne vode vire ostaci betonskih cevi, tragovi poslednjeg neuspelog pokušaja da se premosti reka. 
– Most koji smo pre 15 godina sami napravili pao je, pa smo ove godine kupili delove pontonskog mosta da njima premostimo Lešnicu, ali prethodno je neophodno utvrditi rastresitu obalu. Uz pomoć opštine postavili smo betonske cevi i preko njih izlili armiranu ploču, ali je posle obilnih kiša nabujala reka slomila taj privremeni prelaz. Preko ostataka konstrukcije roditelji su prevodili đake, dovodili ih i sačekivali, a dok je voda bila nešto niža, u gumenim čizmama su gazili reku i prenosili decu s obale na obalu – kaže za naš list meštanin Tomislav Čotrić, dodajući da je na levoj obali oko sto kuća, a već danima više od 70 đaka mora da pešači okolnim putem do škole. 
– Odsečeni smo skroz. Svako jutro po hleb idemo okolnim lošim putem po kome nekih 200 metara teče potok pa moramo da gazimo po njemu ili da prolazimo ljudima kroz dvorišta. Najviše mi je žao ove dece što se pate i pešače po ovoj kiši i hladnoći – dovikuje nam s one strane Lešnice Mileva Savić, pokušavajući da nadjača huk reke. 
Milomir Novaković, još jedan od žitelja Jadranske Lešnice s kojim smo razgovarali, kaže da im je opština obećala pomoć u cementu i kamenu da utvrde obale i postave pontonac, dok se ne nađe neko trajnije rešenje, a da je zaobilazi put takav da njime autom ide samo ko mora. 
Prema rečima člana Opštinskog veća Loznice Janka Aleksića, lokalna samouprava ne može da bude investitor mosta bez prethodno napravljenog projekta. – Meštani hoće da urade privremeni most od delova pontona a opština im je obezbedila cement i 60 kubika kamena da na obe obale urade betonski podzid. Firma "Zorka-nemetali" želi da počne eksploataciju kaolina iz nalazišta sa leve obale i namerava da napravi most od 60 tona nosivosti. Projekat postoji, ali oni za korišćenje rudnika čekaju dozvole od nadležnih ministarstava i gradiće most samo kada i ako ih dobiju – kaže Aleksić, dodajući da privremeni most može biti urađen u narednih nekoliko dana.

Pobeda i pored 22 promašene trojke
Kad jedan tim ima čak 22 neuspešna pokušaja za tri poena (10-32) njegove šanse za pobedu ne bi trebalo da budu velike, ali je Crvena zvezda uprkos tome nanela atinskom Paneliniosu prvi poraz u ovoj sezoni - 79:69 (29:13, 16:22, 18:22, 16:12). Atinjani su došli u poluprazan "Pionir" kao vodeći tim prvenstva Grčke (zajedno s prvakom Evrope Panatinaikosom, skor 4-0), ali su prikazali igru na nivou osrednjeg učesnika Jadranske NLB lige. Ni domaćin nije oduševio igrom, mada to i nije toliko bitno kada se pobedi sa 10 poena razlike i ostvari druga uzastopna pobeda u Kupu Uleba.
Zvezda je posle odlične igre u prvoj četvrtini (29:13) istrajala u tom ritmu samo do 17. minuta (41:21), a onda je senegalski reprezentativac Mamadu N′Diaje (212 cm, centar) počeo da pravi ršum u njenom reketu. On je za 29 minuta postigao 26 poena bez promašaja (9-9 za dva, 8-8 za jedan) uz osam skokova i dve blokade. Zahvaljujući njemu gosti su se već u 22 minutu primakli na svega šest poena (45:39), u 30. su bili još bliže preokretu (61:57), ali su tu ostali bez daha.
"Crveno-beli" su u trećoj četvrtini pružili protivniku šansu da se iščupa, jer su u napadu "pobegli" na sedam metara od koša (trojke u tom delu 2-8) šutirajući trojke i kad treba i kad ne treba. Na kraju, imali su podjednak broj pokušaja za dva i tri poene (za dva 14-32, za tri 10-32), a u tome su prednjačila dvojica njihovih najboljih igrača Kuk (2-11) i Dragićević (4-11).
Kapiten Dragićević je opet bio najefikasniji u svom timu, sa 22 poena (2-7 za dva, 4-11 za tri, 6-8 za jedan). Istakli su se i Bakić i Mišanović, koji su najviše potegli kada se Zvezda opet odlepila pet minuta pre kraja (70:59), kao i Tica s vrlo dobrom "epizodom" u reketu (osam skokova). Može se reći da je meč bio rešen kada je Kovač, tri minuta pre kraja, postigao koš iz kontra napada (74:61) pošto ga je Kuk proigrao.
Posle meča, trener domaćina Stevan Karadžić je bio sasvim zadovoljan:
- Odigrali smo vrlo dobro. Posle dvadesetak dana i četiri-pet mečeva najzad smo izgledali kao pravi kolektiv, pogotovo u odbrani, a konačno smo imali prevagu u skoku. Imali smo jedno vreme problema, pored ostalog i protiv zonske odbrane, ali je najvažnije da smo pobedili. Sada se okrećemo najvažnijem meču u polusezoni, protiv FMP-a.
Dvorana: Pionir. Gledalaca: 2.000. Sudije: Zjemblicki (Poljska), Šemeš (Izrael), Čebišev (Ukrajina).
CRVENA ZVEZDA: Gromiko 1, Krasnić, Kikanović 2, Kuk 9 (trojke 2-11), Kovač 9 (2-3), Mišanović 11, Tica 3, Dragićević 22 (4-11), Rondović, Cvetković 4 (0-2), Šljivančanin 4 (1-3), Bakić 14 (1-2). Trener: Karadžić.
PANELINIOS: Sims 2 (0-1), Argiropulos 9 (0-2), Kalaicidis 7 (2-2), Karampulas 14 (0-1), Apostolidis 0 (0-1), Petrulas 0 (0-1), Sklavos 2 (0-2), N′Diaje 26, Bader 2, Papajoakim, Grandi 7 (1-4), Dozet 0 (0-1). Trener: Kalafatakis.
A. Miletić
--------------------------------------------------------------------------
Porazi FMP-a i Hemofarma
Košarkaši FMP izgubili su u gostima od francuskog Elan Šalona sa 79:96 (15:18, 19:27, 23:32, 22:19) u drugom kolu B grupe Ulebovog kupa.
Najefikasniji u redovima beogradske ekipe bili su Zoran Erceg sa 26 poena i 10 skokova i Marko Đerasimović sa 18 poena, dok su se u ekipi Elan Šalona istakli Šonta Rodžers sa 35 poena Džermejn Gajs sa 20 poena.
FMP u narednom kolu ULEB kupa dočekuje Bešiktaš, dok Elan Šalon gostuje Ovarenseu.
Košarkaši Hemofarma izgubili su u C grupi od španske Đirone sa 87:61.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Srbija mora da smanji nerealne ambicije
Selektor reprezentacije Srbije Havijer Klemente je juče igračima dao slobodan dan da obiđu porodice. Priliku je iskoristio da nastavi s preksinoćnom pričom o njegovom odlasku ili ostanku posle meča s Poljskom. U pojedinim trenucima delio je lekcije našim fudbalskim poslenicima i javnosti, uporno tvrdeći da se od njega osim rezultatskog uspeha tražilo i da istovremeno podmladi selekciju, dok je povremeno njegovo izlaganje ličilo na oproštajni govor.
– Moramo svi zajedno da objasnimo narodu da je reprezentacija Srbije jedna nova ekipa. Ovde se još u pričama o fudbalu misli na bivšu Jugoslaviju. Od nje sada ima šest selekcija. Današnja reprezentacija Srbije je dečija ekipa. Njena referenca treba da joj bude nacionalna liga. Zato je neophodno postaviti stvari na svoje mesto, napraviti plan i program, smanjiti nerealne ambicije i dati podršku ovim momcima. Ne može da mi se jedanput kaže jedno, a posle dva meseca drugo, – kazao je Klemente.
Naglasio je da tek kada znamo svoje mesto možemo da pokušamo da "pojedemo" one iznad nas i dodao:
– Nismo izgubili od direktnih konkurenata, ali jesmo od selekcija od kojih smo tvrdili da smo jači. Srpska reprezentacija poseduje individualni kvalitet, ali nema kolektivni duh i timski takmičarski mentalitet.
Ponovo je istakao da je bitno stvaranje tima, a ne imena koja će igrati:
– Stalno se potenciraju imena. Nacionalni tim nisu samo igrači i treneri, već i novinari i javnost. Svi smo reprezentacija.
O dosadašnjem radu je rekao:
– Imao sam veoma tešku godinu. Nije lako napraviti nov tim. Ekipa je komplikovanma i jer ima dosta igrača koji igraju u inostranstvu. Znao sam sa kojim problemima ću se susresti, ali me brine ambijent u timu, način rada ekipe i pristup. Ne razumem ni javnost. Posle pobede u Helsinkiju smo bili mnogo veliki, a remi u Jerevanu je doživljen kao tragedija.
Klemente je kazao da pominjanje imena igrača, koji nisu pozvani negativno utiče na one koji dolaze umesto njih i odbija ih od nacionalnog tima.
– Srbi su ponekad iznad onog što stvarno jesu i tada se događaju loše stvari. Želim da napravim dobar tim koji će biti aktuelan, a ne neki iz prošlosti. Budućnost srpskog fudbala je u srpskoj ligi. Mora još mnogo toga da se promeni. Nisam ljut. Ovo je samo moja analiza stanja. Imamo najmlađu ekipu u Evropi. Mladi danas igraju dobro, sutra ne, ali to je zbog mladosti. Mora da postoji konkurenciji, da bi igrači promenili neke loše navike.
On je apostrofirao odnos među igračima:
– Imaju sjajan međusobni odnos van terena i to me je pozitivno iznenadilo. Međutim, na terenu nije tako. Potrebno je da to zajedništvo prenesu na teren. Nema kolektivnog razmišljanja. To još nisam uspeo da uradim, jer za to treba dosta vremena.
Na pitanje da li mu je ovo oproštajni govor odgovorio je:
– Ne, ali odgovor na pitanje da li ostajem ili odlazim nije tako prost. Svi me pitaju isto, kao po zadatku, ali me to ne pita niko od odgovornih. Pitaju popove, političare i novinare da li su za to da ostanem, pa onda trenere. ako odgovori nisu jedinstveni, postoji dilema, pa se i ne pita ništa. Tako se izbegava odgovornost. Jer, teško je izaći i reći ja sam pogrešio.
Selektor je dodao da bi se isto ponašao i da je u pitanju Španija, ali da tamo niko ne traži od reprezentacije uspehe, kao što ih zahtevaju od Reala i Barselone. Kazao je da su svesni svog nivoa i završio rečima:
– U ovom trenutku je najvažnije da mi završimo svoj deo posla. Moj zadatak je da ubedim igrače da imamo šanse i da su nam neophodne ove dve pobede.
--------------------------------------------------------------------------
Belgijanci se neće predati
Milan Jovanović odlično poznaje reprezentaciju Belgije, od koje se očekuje da ostane neporažena u Hožovu protiv Poljske i tako pomogne reprezentaciji Srbije:
– Imaju motiv da se dokažu, jer mladi igrači žele da pokažu da se na njih može računati u narednim ciklusima za velika takmičenja. Sigurno je da neće pokloniti Poljacima pobedu. Rasterećeni su takmičarske tenzije i u tome vidim šansu za povoljan ishod po nas. Poručio sam im u šaljivom tonu da nam pomognu, a oni su u istom stilu odgovorili da će zbog mene sve učiniti.
Fudbaler Standarada napominje:
– Zapamtite, Belgija će u narednim kvalifikacijama sigurno napraviti značajan rezultat. Njihov trenutni plasman ne odslikava pravo stanje. Tražili su idealnu jedanaestoricu, puno menjali i imali u određenim momentima sličnih kadrovskih problema kao i mi. Nisu imali ni sreće protiv Poljaka i Portugalaca kod kuće. Izgubili su obe utakmice, a trebalo je da uzmu bar tri boda. Zaista imaju odličnu ekipu, koju ne treba podcenjivati
O izgledima naše reprezentacije Jovanović je rekao:
– Moramo da budemo optimisti. Nažalost, ispustili smo da situaciju držimo u svojim rukama, ali hajde da sačekamo, da mi uradimo što je do nas maksimalno i sportski se nadamo, pa ćemo videti šta će biti.
--------------------------------------------------------------------------
Finci zapostavljeni
Gotovo svi srpski reprezentativci priželjkuju da će ih Belgijanci uspehom u Hožuvu u duelu s Poljacima "vratiti u igru". Međutim, niko ni jednom rečju nije pomenuo da nam odgovara i uspeh Finaca u Portu.
Naime, ako u subotu Poljaci savladaju "crvene đavole" oni će obezbediti plasman u Austriju i Švajcarsku bez obzira na ostale susrete u grupi. Uz pretpostavku da će Srbija savladati Kazahstan, a Finska selekciju Azerbejdžana odluku o drugom putniku na finalni turnir daće tek utakmice poslednjeg kola, koje se igraju 21. novembra.
Fincima je u tom slučaju najteže, jer gostuju u Portu, ali, uz eventualni neuspeh naše reprezentacije u meču s Poljskom i oni imaju priliku da se kvalifikuju za 13. EVRO. Čak i da Srbija pobedi Poljake, Litmanen i drugovi mogu ubedljivim trijumfom protiv Portugalije do uspeha. Dakle, i oni imaju motiv da pokušaju ono što u ovom trenutku deluje nerealno i nemoguće.
Ako Srbija i Finska zabeleže obe pobede, a Portugalci savladaju Jermeniju, o plasmanu bi odlučivali međusobni rezultati ove tri reprezentacije. U ovom trenutku "mini tabela" učinka u tim duelima izgleda ovako:
Dosadašnji rezultati: Finska – Portugalija 1:1, Srbija – Portugalija 1:1, Finska – Srbija 0:2, Srbija – Finska 0:0, Portugalija – Srbija 1:1.




Srbija


4


1


3


0


4:2


5




Portugalija


3


0


3


0


3:3


3




Finska


3


0


2


1


1:3


2

Svi igrači Partizana opasni
Ni za jednu utakmicu u dosadašnjem toku Evrolige Partizanovi košarkaši nisu imali manje vremena da se pripreme, nego za ovu večerašnju koja bi mogla da bude i najteža od starta sezone. "Crno-beli" imali su dan manje  nego obično, pošto su u nedelju u NLB ligi igrali sa Cibonom u Zagrebu, a danas u Madridu izlaze na megdan Realu, koji je kao domaćin finalnog turnira pre početka takmičenja svrstan u najuži krug favorita. Kraljevski" klub je neporažen posle tri kola, u kojima je pobedio Lotomatiku na svom parketu, a Fenerbahče i Brose basket u gostima. Duel sa Partizanom je prvi koji ga očekuje kada je reč o rivalima iz gornje polovine tabele i u taboru španskog prvaka kažu da su pod "maksimalnom tenzijom".
– Partizan je veoma teško pobediti. U prošlom kolu je za malo izgubio od Panatinaikosa i u dobroj je formi što je dokazao u drugom takmičenju u kome igra, savladavši Cibonu.
Mi moramo da igramo koncentrisano svih 40 minuta, a biće nam potrebna i podrška navijača. Želimo da nastavimo da pobeđujemo na našem parketu i unapređujemo igru, rekao je Đoan Plaza, trener Reala koji je i na vrhu tabele španskog prvenstva sa učinkom od šest pobeda i jednog poraza.
Partizanov današnji protivnik ima jednog bivšeg igrača "crno-belih" Blagotu Sekulića, koji čini centarski kvartet zajedno sa grčkim reprezentativcem Lazarosom Papadopulosom, članom španskog nacionalnog tima Felipeom Rejesom i Amerikancem Vensonom Hamiltonom, koji je do sada igrao samo na jednom meču.
Bekovsku liniju obrazuju domaći "plejmejker" Raul Lopez, Turčin Karim Tundžeri i Amerikanac Luis Bulok koji je i najefikasniji sa više od 18 pogodaka po meču Evrolige. Na krilnim pozicijama su Belgijanac Aksel Ervel, drugi strelac ekipe u prva tri kola, Španac Aleks Mumbru koji je takođe imao prosek od 11–12 poena, Grk Mihalis Pelekanos, kao i treći klupski Amerikanac Čarls Smit koji je minulog vikenda bio najbolji igrač kola u ACB ligi, a o utakmici sa Partizanom je ovako govorio:
– Moramo da zaustavimo centra Nikolu Pekovića, ali svi igrači Partizana su veoma opasni kao napadači. Imaju mnogo talenta i zato ne smemo da se opustimo u odbrani. Imamo samopouzdanja dobrim delom i zato što igramo na našem terenu, izjavio je Smit.
Između mečeva sa Cibonom i Realom "crno-beli" su imali samo jedan trening u Beogradu. Jedan od junaka trijumfa u Zagrebu Slavko Vraneš poručio je da posle ravnopravne igre protiv Panatinaikosa do poslednje sekunde, ni za šampiona Španije neće biti prevelikog uvažavanja. Posle meča u dvorani "Dražen Petrović" trener Duško Vujošević izjavio je da je kolos visok 229 santimetara pokazao da ima značajnu ulogu u timu. Vraneš je rekao sledeće:
– Ne bih nikoga izdvajao, pa tako ni svoju ulogu. Presudno je bilo to što smo do kraja verovali u sebe. Ja sam samo odradio svoj deo posla. S ponekim skokom mislim da sam doprineo našoj pobedi. Nismo gubili nadu i bili smo uvereni da možemo da pobedimo.
Partizan u Madridu završava seriju od šest posebno zahtevnih utakmica u nizu za 20 dana, ali ga i posle Madrida očekuje ritam igranja na svakih tri, četiri dana (u subotu u regionalnom takmičenju dočekuje Budućnost, pa u Evroligi ugošćuje Lotomatiku).
--------------------------------------------------------------------------
"A" grupa
CSKA – Olimpijakos            18.15 č
Virtus – Prokom                       20.30 č
Žalgiris – Olimpija            sutra
Taukeramika – Sijena            sutra
"B" grupa
Litvas ritas – Aris                        19.15 č
Cibona – Armani                       18.15 č
Unikaha – Maabi             sutra
Efes – Le Man                             sutra
"C" grupa
Real – Partizan                    20.45 č
Roan – Fenerbahče                20.30 č
Lotomatika – Brose b.            sutra
Panatinaikos – Barselona            sutra

Drugi poraz Đokovića
Novak Đoković se u Šangaju, na završnom turniru za osam najuspešnijih tenisera u sezoni, očigledno vodi geslom "Važno je učestvovati". U Zlatnoj grupi je poražen i u drugom kolu, sa 6:4, 6:2, protiv Francuza Rišara Gaskea, za nešto više od časa. Tako je izgubio svaku šansu da se domogne jednog od prva dva mesta koja vode u polufinale. Sutra, u poslednjem kolu, igraće sa Špancem Rafaelom Nadalom samo za prestiž. Iz Nadalovog ugla nije tako, pošto je u drugom kolu izgubio od zemljaka Davida Ferera sa 4:6, 6:4, 6:3.
Nesumnjivo je da su i poklonici tenisa kod nas i publika u Kini od našeg najboljeg tenisera očekivali više. Zato je i njihovo razočaranje veće.
Kada je uoči takozvane američke serije turnira, koja su prethodila Međunarodnom prvenstvu SAD, rekao da na "Flašing Medouz" ide da trijumfuje, Đoković je pucao od ubeđenja u svoje mogućnosti. Nije zavaravao ni sebe ni druge. U Montrealu je redom savladao trojicu prvoplasiranih na svetskoj rang-listi, što je poslednji put pošlo za rukom Nemcu Borisu Bekeru još 1994, a šlag na tortu je bio prvenac u duelima s najboljim teniserom današnjice Švajcarcem Rožeom Federerom i to u finalu. Nedugo zatim je, kao što je i obećao, briljirao na poslednjem turniru za "gren-slem" u sezoni. Izgubio je u meču za trofej od Federera, ali mu je snažno potkopao tron.
Đoković se uoči debitantskog učešća na finalnom turniru nije razmetao obećanjima. S razlogom, jer je dovoljno igrački sazreo da ume pravilno da oceni u kakvoj je formi, svestan da u Šangaj dolazi s baterijama na ivici pražnjenja zbog duge, naporne sezone. Poraz protiv Španca Davida Ferera (6:4, 6:4) i jučerašnji neuspeh protiv Gaskea su pokazali da je naš teniser bio takmičarski nespreman, a onda do izražaja nikako i nisu mogle da dođu vrline u igri zbog kojih je ove godine uzleteo pod sami vrh i punio nam srca radošću. Đokovićeva forma ide silaznom putanjom već neko vreme. Snagu da okrene kola uza stranu, na žalost, nije mogao da pronađe.
Ferer je, eto, pobedom i nad Nadalom kolo pre kraja jednom nogom u polufinalu pored dva izrazita favorita što je potvrda visokog nivoa njegove igre i spremnosti da, zašto da ne, juriša i na trofej. Gaske je protiv Đokovića igrao lošije nego Ferer, ali je rezultatski bolje prošao što ide u prilog tome da naš teniser nije mogao da pronađe sebe ni u meču u kojem je mogao da produži nadu u polufinale. 
Očigledno je bilo i da Đoković ne očajava zbog poraza već, svestan svog igračkog kapaciteta u ovom momentu, pruža protivnicima ruku za zaslužene pobede. 
Ove godine su mečevi na završnom turniru za njega bili prvi mačići. Međutim, pošto mu je meta u karijeri prvo mesto na svetskoj rang-listi, Đoković zna da je poželjno obogatiti zbirku i trofejem s tog takmičenja, koje je veštački zamišljeno kao "peti gren-slem", iako nesumnjivo najviše zaslužuju da se pamte njegovi dometi na Vimbldonu, "Rolan Garosu", "Flašing Medouzu" i Međunarodnom prvenstvu Australije koje već željno iščekujemo i zbog ostalih naših uzdanica. 
Đoković sutra igra da popravi utisak. Uprkos rezultatskom neuspehu uopšte, i pobeda nad Nadalom bi bila svojevrsna kruna na briljantnu godinu. Španca samo uspeh ostavlja u trci za polufinale i biće zanimljivo videti da li će naš teniser kojim slučajem da se preporodi baš kada njegovom velikom rivalu to najmanje treba.
Posle meča s Gaskeom Đoković je izjavio:
– Nisam mogao da iznađem ni jednu mogućnost da poboljšam igru. Gaske je igrao veoma dobro. Izgubio sam oba meča, ali ne želim da stvari gledam s negativne strane. Imao sam nezaboravnu sezonu i ne želim da se ova dva poraza smatraju senkom na nju.
– Nisam imao ništa da izgubim protiv Đokovića jer on je treći na svetu. Smatram da sam igrao perfektno. Osvojio sam mnogo neverovatnih poena iz bekhenda koji mi je najjača strana i to me ohrabruje, – rekao je najbolji francuski teniser, osmi na listi, koji je ostvario 25 neodbranjivih poena naspram Đokovićevih 15.
--------------------------------------------------------------------------
Odluka u poslednjem kolu
REZULTATI (ZLATNA GRUPA) – PRVO KOLO: Đoković (Srbija) – Ferer (Španija) 4:6, 4:6, Nadal (Španija) – Gaske (Francuska) 3:6, 6:3, 6:4. DRUGO KOLO: Gaske – Đoković 6:4, 6:2, Ferer – Nadal 4:6, 6:4, 6:3. TREĆE KOLO: Ferer – Gaske, Đoković – Nadal. 
Tabela




Ferer

2

2

0

4:1


Gaske

2

1

1

3:2


Nadal

2

1

1

3:3


Đoković

2

0

2

0:4
U slučaju da dođe do takozvanog trougla, presudan je set-količnik.

Prvak Srbije protiv mađarskog Dunafera
Prvak Srbije Knjaz Miloš igraće protiv mađarskog Dunafera u osmini finala Kupa EHF za rukometašice, odlučeno je žrebom u Beču, sedištu Evropske rukometne federacije (EHF). Prvi meč je na programu 9. ili 10. februara u Aranđelovcu, a revanš kroz nedelju dana u Mađarskoj. Drugi naš predstavnik u ovom takmičenju Dinamo-Petrohemija za plasman u četvrtfinale boriće se protiv francuskog Meca, a Pančevke će, poput Aranđelovčanki, biti domaćini u prvom meču.
U osmini finala Kupa kupova niška Naisa će ukrastiti koplja s rumunskim Klužom. Prvi meč se igra 9. ili 10. fabruara u Rumuniji, a revanš kroz nedelju dana u "Čairu". Za plasman među osam najboljih u Kupu izazova Lasta Radnički Petrol boriće se protiv islandskog Valura koji je u šesnaesti finala eliminisao kruševački Napredak, a drugi srpski predstavnik Kikinda sa slovačkom Bratislavom. Naši timovi biće domaćini u prvim mečevima, koji se igraju 9. ili 10. febrauara, revanši su 16. ili 17. februara.

Festivalski pogled preko Drine
Užice - U Narodnom pozorištu u Užicu večeras počinje 12. pozorišni festival, i to u novom ruhu. Dok su u minulih 11 izdanja ovde nastupala pozorišta iz Srbije i Crne Gore (poslednje dve godine Crnogorci su izostali), ovog puta priključuju im se i teatri iz Hrvatske i BiH, tako da smotra koja je na svom prvobitnom imenu, uprkos svim promenama naziva države, istrajavala konačno opravdava odrednicu "jugoslovenski pozorišni festival". U takvom, regionalnom pozorišnom nadmetanju za nagrade "Ardalione" nadmeće se sedam teatara. Smotru otvara Jugoslovensko dramsko pozorište Nušićevim "Tako je moralo biti" u režiji Egona Savina. Sledi Srpsko narodno pozorište iz Novog Sada u predstavi Maje Pelević "Ja ili neko drugi" režisera Kokana Mladenovića. Crnogorsko narodno pozorište igra komad Valentina Krasnogorova "Ajmo na seks" po postavci Lidije Dedović. Potom, na redu su domaćini, užičko pozorište, sa pobedničkom predstavom na smotri "Joakim Vujić", komadom Stiva Tešića "Umetnost i dokolica". Za njima još jedna predstava pod rediteljskom palicom Egona Savina - "Odumiranje" Ateljea 212. Šesto festivalsko veče u znaku je Teatra TD iz Zagreba i predstave Agate Krištof "Kučkini sinovi" u režiji Anice Tomić, a na kraju takmičarskog dela je Pozorište mladih iz Sarajeva u komadu Nenada Veličkovića "Vremenski tunel", koji je režirao Admir Glamočak. Po nepisanom pravilu, na završnoj večeri kad se dodeljuju "Ardalioni" (žirijem ove godine predsedava Boro Drašković) igra se, van konkurencije, i predstava u čast nagrađenih. Ovog puta biće to Goldonijev "Sluga dvaju gospodara", kojim su Užičani uspešno nastupili letos na Venecijanskom bijenalu.
Ovom festivalu boju daju i razni prateći programi, među kojima su posebno najavljeni izložba fotografija umetničkog fotografa Radovana Baje Vujovića "Pozorišne impresije", predavanje prof. dr Petra Marjanovića "Pozorište i publika", te promocija knjige Bore Draškovića "Ravnoteža".

Mir strašniji od rata
Projekcijom filma "Žig ubice" Marka Mandena o britanskim vojnicima koji su mučili zarobljenike u Iraku, u dvorani Kulturnog centra Beograda večeras će biti završen Treći filmski festival "Slobodna zona".
Ovogodišnji festival odlikuju filmovi vrlo direktnih poruka i angažovanih i šokantnih tema - od mučenja zarobljenika u Iraku i Čileu, preko teškog života napuštene dece ili osoba sa hendikepom, do hapšenja novinara i aktuelne preraspodele političke, ekonomske i vojne moći u svetu. Malobrojni, ali odabrani strani gosti festivala svoju su angažovanost pokazali, pre svega, eksplikacijama tema u svojim filmovima, ali i ličnim stavovima koje su smelo iznosili u razgovoru sa publikom posle projekcija. Treću "Slobodnu zonu", sa čak 10 rasprodatih projekcija, posetilo je više od 6.000 gledalaca, što je za svaku pohvalu!
Tokom festivala prikazan je film "Budina izgubljena deca" Marka Ferkerka, potresna priča o naporima budističkog monaha da napuštene dečake preobrazi od stidljivih dečačića u mladiće pune samopouzdanja.
- Film sam počeo citatom "Umetnost je život koji se uči" što mi je bila vodilja u slikanju sveta, u kojem polovina dečje populacije odrasta u gladi i bolesti. Njima se, tako, oduzima detinjstvo, a mi na to ne reagujemo i ostajemo nemi. Budistički monah Kru Bah, nekadašnji bokser, pokušava da pomogne deci koja rastu u siromašnoj oblasti Tajlanda, poznatoj po švercu droge. Njegov način pomoći je drugačiji od uopštenog zapadnjačkog pristupa. On dečake uči da se povežu sa fizičkim svetom oko sebe, ali da mir pronađu isključivo u sebi. Smatram da je pomoć u veštini življenja, snazi ličnosti i ličnom pouzdanju mnogo značajnija od bilo kakve vrste materijalne pomoći - smatra reditelj Ferkerk, čiji je film beogradska publika primila vrlo emotivno.
U razgovoru sa gledaocima reditelj je dodao da je monaha Krua Baha snimao godinu dana u hramu, u kojem je izgradio sirotište, školu i kliniku, dakle, utočište za dečake koji ga vide kao šamana, drugog oca, trenera i, iznad svega, prijatelja.
U kratkom dokumentarnom filmu "Za četiri godine", hrvatski reditelj Nebojša Slijepčević upoznao nas je sa paralizovanim dvadeset šestogodišnjim Damirom koji se nada da će za četiri godine prohodati i postati holivudska zvezda.
- Damir je filmofil, ima veliku kolekciju filmova i dnevno gleda po tri, četiri filma. On je svestan svog hendikepa, ali ima snage da se bori. Trudi se da bude optimista jer želi da bude glumac, i da se oproba u Holivudu - istakao je reditelj Slijepčević. 
U drugom hrvatskom dokumentarnom filmu "Panj pun olova" Branko Šmit odslikao je nemogućnost hrvatskog ratnog veterana, obolelog od posttraumatskog ratnog sindroma, da se uključi u današnje hrvatsko društvo. 
- Pet godina sam nagovarao junaka ovog filma da snimamo. Tokom snimanja uvek je nosio jedan metak i kada bi ga naljutio govorio mi je "ovaj metak je tvoj, ide ti pravo u glavu". Međutim, iako je u ratu bio snajperista, on je dobar čovek, brižni roditelj i otac koga deca vole. Ovaj film sam snimio jer sam želeo da progovorim o problemu koji niko ne priznaje, kao i o ljudima kojima je mir strašniji od rata - istakao je reditelj Šmit.
Zbog delikatnosti teme, Šmit je realizovao film tako da gledalac ne vidi lice glavnog protagoniste, niti ga čuje, tako da je neprepoznatljiv. Reditelj je istakao da je "Panj pun olova" opominjući film jer na obe, nekada sukobljene, strane ima na hiljade ovakvih i sličnih napaćenih vojnika. U proteklih sedam godina, samo u Hrvatskoj, ubilo se oko 1700 učesnika građanskih sukoba i rata na prostoru bivše SFR Jugoslavije.

Rusi nisu došli, za sada
Tanjug specijalno za "Politiku"Njujork - Rusi nisu stigli, barem ne na početak jesenje serije aukcija koje se, od 6. do 16 novembra, u Njujorku održavaju kod Sotbija, Kristija i male, ali ugledne lokalne kuće Filips de Puri. Mediji su ih već krstili "istorijske", "najveće i "presudne za svetsko tržište umetnina", a svi su očekivali da će najbolji kupci biti novi ruski tajkuni. Poznavaoci svetskog tržišta umetnina već mesecima se bave pripremama za ove aukcije jer od njih, zaista, zavise mnoge stvari koje će imati bitnog uticaja na ovo tržište za jedan duži period. 
U Njujorku je, ove godine, sakupljeno slika, crteža, skulptura nastalih od kraja 19. do kraja 20. veka, čija je ukupna početna cena oko dve milijarde dolara. To je najveća, pretpostavljena, vrednost dela koja su pripremljena kao ponuda za prodaju, u toku jedne serije aukcija.
Takođe, prvi put su specijalno odabrana dela koja bi mogla da zagolicaju interesovanje novih kupaca iz zemalja koje stiču svoje prve milijardere (Rusija, Kina, Indija, Bliski istok). Mnoga od njih biće prvi put izneta na aukciju, pa će ili biti potvrđena ili osporena procenjena vrednost, a najvažnije pitanje na koje finansijski krugovi čekaju odgovor odnosi se na na stabilnost tržišta umetnina. Naime, mnogi misle da je ono "naduvano", da su cene nerealne i ne isključuju mogućnost sloma ovog tržišta, kao što se dogodilo u vreme prve naftne krize. Sva ta strahovanja pojačala je "navala" kolekcionara koji su iznenada odlučili da se "oslobode" mnogih dela iz svojih kolekcija, jer su videli da su tokom prolećne serije aukcija postignute izuzetno visoke cene. 
Rusi su, za sada, zakazali, a nisu stigli ni novopečeni bogataši iz Kine, osim jednog kolekcionara iz Hongkonga koji je platio rekordnu cenu za sliku Pola Gogena "Jutro" u visini od 39,241.000. dolara. Ali, akcionari su više nego zadovoljni početnim rezultatima.
Tokom prve noći kod Kristija, prodato je umetničkih dela u ukupnoj vrednosti od 394,977.000 dolara i oboreno je osam rekorda u pogledu cene za dela osmorice umetnika. To je drugi najbolji rezultat u istoriji aukcijske kuće Kristi, osnovane 1766. godine u Londonu, koja je i danas u privatnom vlasništvu. Bolji prihod je ostvaren samo tokom aukcije u maju ove godine, kada je za jedno veče inkasiran 491 milion dolara.
Sotbi je, takođe, imao sjajno prvo veče tokom kojeg je inkasirao 269,741.000 dolara a postignute su rekordne cene za nekoliko umetničkih "kategorija" (akvarel, skulptura Pikasa) kao i za neke umetnike.
Uprkos predviđanjima da će strah od recesije, najavljene u SAD naglim padom vrednosti nekretnina u avgustu, direktno uticati na spremnost američkih kupaca da dođu i licitiraju, plaćajući znatno više od početne cene, tokom prvih večeri kod Kristija a zatim kod Sotbija najviše kupaca je bilo iz SAD. Kod Kristija oni su činili 48,5 odsto dok su kod Sotbija u većini bili Evropljani (bez specifikacije iz kojih zemalja), kojih je bilo 48 odsto a Amerikanaca 44 odsto. Kristi je dao i podatak da je Rusa bilo samo 1,5 odsto, Evropljana 24 odsto, tri odsto iz Azije, 1,5 odsto iz Latinske Amerike i ostatak od nešto više od dva odsto nije bio definisan po poreklu.
Ovi rezultati su postignuti dobrim delom zahvaljujući veštim manevrisanjem kustosa u vodećim svetskim aukcijskim kućama, koji su se potrudili da privuku zaista vredna dela proverenih veličina tako što su mnogim prodavcima ponudili dva nova vida stimulacije. U prvom slučaju, aukcijska kuća nudi prodavcu da mu nakon prodaje ustupi dogovoreni deo svoje provizije koju naplaćuje kupcu i tako onaj koji prodaje dobija veću konačnu sumu. Druga je da im unapred isplate prvu, procenjenu vrednost bez obzira na rezultat aukcije. Tako na sebe preuzimaju rizik da, u slučaju da se delo ne proda po ceni koju su oni isplatili vlasniku, ostanu sa njime za neku drugu priliku ili da ga van aukcije prodaju po nižoj ceni i tako ubeleže čisti gubitak. 
Prema izvorima na koje se poziva dobro obavešteni "Vol strit džornal", Kristi i Sotbi do sada su, na ovaj način, isplatili jednu milijardu dolara pa do daljeg ne nude da unapred isplate prodavca bez obzira na šanse da otkupljeno delo docnije donese višestruko veću zaradu.
Nije poznato da li su među delima koja su 6. i 8. novembra prodata po rekordnim cenama bila neka koja su unapred "isplaćena" ali ako jesu onda su aukcijske kuće odlično prošle. Naime, postignuti su svetski rekordi za dela Anrija Matisa (slika sa početnom cenom od 15 miliona dostigla je 33,6 miliona dolara), Pola Gogena (procenjena je na 30 miliona a dostigla je rekordnih 39,241.000 milion), pet akvarela Egona Šilea procenjena su na 11 miliona i sada su prvi put izneta na tržište, dostigavši 17,941. 000 dolara), Kamija Koroa (procenjen na 3 miliona a prodat za 4,745.000 dolara)…
Za prave sladokusce na aukciju je izneta jedinstvena skulptura, glava Dore Mar koju je modelovao Pablo Pikaso 1941. godine, dok su bili ljubavnici, a izlivena je u bronzi u samo dva primerka tokom 50-ih. Smatra se najlepšom Pikasovom skulpturom, i nije je već veoma dugo bilo na tržištu. Početna cena je bila 20 miliona, u nadmetanje je ušlo petoro kupaca, da bi je dobio onaj koji je ponudio nešto malo manje od 30 miliona.
Među slikarima čija su dela prodata znatno preko početne cene su Anri de Tuluz Lotrek, nezaobilazni Ogist Renoar, Fernan Ležer, Pol Sinjak, Amadeo Modiljani, Lionel Fajninger, Alberto Đakometi, Oto Diks Žan Mecinger… 
Slede aukcije kod sve tri kuće, koje počinju 12. novembra, i za njih su pripremljena dela umetnika koji su stvarali tokom druge polovine 20. veka, ali su već odavno "kanonizovani" kao ikone moderne. Aukcijske kuće ni tu nisu želele da rizikuju i ponude neka manje poznata imena, a vodile su računa da budu oni koji bi, opet, mogli da privuku pažnju ruskih kolekcionara. Tu je, pre svega, Mark Rotko koji je poreklom Rus i obe kuće imaju po jedno, i to veoma slično njegovo delo. Početne cene su "ozbiljne" - 10 i 12 miliona, što će biti pravi test koliko su njegovi zemljaci spremni da plate da bi ga "vratili" u zavičaj.
Mnogi se interesuju za poznati portret Elizabete Tejlor, rad Endija Vorhola, za koji je kuća Kristi već platila glumcu Hju Grantu početnu cenu od 20 miliona, a koje će po proceni 25 do 35 miliona biti izneto na aukciju 13. novembra. Prema proceni eksperata, kao što je novinar "Njujork tajmsa", cena je previsoka jer to je jedan od slabijih Vorholovih radova iz serije od 12 portreta "Liz".
Lista dela koja još čekaju da budu izneta na aukciju zvuči kao "ko je ko" svetske umetničke scene za kraj 20. veka, ali to još uvek nije stabilni deo tržišta i mnogi očekuju da će biti pre neprijatnih, nego prijatnih iznenađenja.

Brehtovski koncept
Polazeći od jedne od glavnih tema teksta "Putujuće pozorište Šopalović" Ljubomira Simovića, problema teatralizma, odnosno relacije između stvarnosti i iluzije, reditelj Tomi Janežič dosledno stvara apartan formalni koncept predstave, koji efektno iznosi suštinu Simovićevih ideja, ali ih i dopunjuje i produbljuje. Složena markantnost forme predstave je, dakle, u funkciji njenog sadržaja, pri čemu ona ne guši ni emocije, ni poetičnost, ni humor, kao ni ostala brojna značenja u tekstu.
Može se reći da je forma predstave zasnovana na brehtovskim idejama o dekonstrukciji pozorišne iluzije. To znači odsustvo scenografije i iluzionističkog kostima, često upaljena svetla u celoj pozorišnoj sali, lažne rekvizite (jakna umesto puške, četkice umesto trave), razotkrivanje funkcije inspicijenta koji javno poziva glumce da stupe na scenu, itd. Putem ovih preciznih rediteljskih postupaka, temeljno se rasklapa pozorišni mehanizam, što dalje generiše pitanja o odnosu između realnosti i iluzije. U jednoj fascinantnoj sceni se "rasklapa" čak i pozorišna zgrada, otvara se njen krov, pa se i ledeni vetar koji se uvlači u salu, uzbudljivo uključuje u diskusiju o problemu scenske iluzije. 
Osim što se publika ovako podstiče na analizu esencije teatralnog i teatralnosti, inicira se i kritičko promišljanje drugih tema u predstavi, prirode zla, poltronstva, izdajstva, primitivizma, funkcije umetnosti u vremenu ratova, itd. U predstavu su uključene i dokumentarne filmske sekvence i audio-zapisi koji značajno šire značenje radnje, jer direktno referiraju i na recentne, košmarne sukobe na prostoru bivše Jugoslavije, postavljajući pitanja o uzrocima tog epidemijskog širenja nasilja. Na taj način brehtovski kritički deziluzionizam dobija još važniji smisao, jer se konkretnije i čvršće vezuje za našu društveno-političku stvarnost.
Izvođači-statisti sede i na sceni, raspoređeni na nekoliko nivoa, i gledaju u publiku sa druge strane, što je u funkciji ukidanja voajerističkog principa u pozorištu, odnosno daljeg redukovanja pasivnosti publike, njenog uljuljkanog, nekritičkog posmatranja. Pojedini izvođači su raspoređeni i među publikom, odakle, u par scena, horski pevaju ili proizvode različite zvuke. I ovaj postupak ima funkciju u pomeranju granica između izvođača i gledalaca, a istovremeno ima i nezanemarljiv značaj u povećavanju sugestivnosti igre.
I emotivni aspekat predstave je izuzetan, zahvaljujući zaista posvećenoj, psihološki utemeljenoj igri glumaca. Vlastimir-Đuza Stojiljković nastupa u ulozi Vasilija Šopalovića, iskusnog i inteligentnog vođe pozorišne trupe, Svetozar Cvetković igra sasvim konfuznog i malo infantilnog glumca Filipa Trnavca, Nada Šargin Sofiju, zanosnu i inteligentnu glumicu, Isidora Minić veoma blagu i dirljivo srdačnu udovicu Simku, Renata Ulmanski građanku Daru, ograničenu brojnim patetičnim uverenjima... Boris Isaković stvara lik batinaša Dropca kao tiho samouverenog, ozbiljnog i skoro idealistički posvećenog nemilosrdnom premlaćivanju. Isakovićeva suptilna igra je reprezentativna u predstavi, u pogledu građenja lika izvan stereotipova: Drobac je složen i kontradiktoran, a njegovo zastrašujuće profesionalno batinanje dobija provokativne, bizarno ljudske dimenzije. Reč je o protivurečnosti lika koja je, takođe blisko teoriji i praksi Bertolta Brehta, bitan preduslov za njegovu scensku uverljivost i izazovnost.
Predstava "Putujuće pozorište Šopalović" Tomija Janežiča je impozantno umetničko delo, bogato značenjima, na intelektualnom, kao i na emotivnom planu. Osim što autorefleksivno, pirandelovski, ispituje teatarsku formu, smisao pozorišta, kao i anatomiju zla, predstava nosi i veru u postojanje bezuslovne dobrote i ljubavi. U okolnostima sveopšte, zagušujuće destruktivnosti koju rat podrazumeva, ova vera je posebno inspirativna, oslobađajuća i utešna.

Država nemoćna pred Peconijem
Vrbas – Rasim Ljajić, ministar za rad i socijalnu politiku, razgovarao je juče sa Dejanom Stankovićem, direktorom kompanije "Invej", koja je u vlasništvu biznismena Predraga Rankovića Peconija. Razgovori su vođenim u vezi sa rešavanjem nesporazuma zbog premeštanja četrdesetak radnika iz somborske uljare "Sunce" u Fabriku ulja "Vital" u Vrbasu, koje su, takođe u vlasništvu "Inveja". Dogovoreno je da se radnicima ukine pauza od tri sata, odnosno da od danas imaju jednokratno radno vreme, zatim da budu angažovani na radnom mestu, kao i da se s trajnijim rešavanjem ovog slučaja krene u petak, što podrazumeva konačni početak pregovora između sindikata "Nezavisnost" u "Suncu" i kompanije "Invej".
– Prilikom sastanka sa predstavnicima kompanije "Invej" izneli smo problem s kojim su suočeni premešteni radnici. Očigledno je da postoji zloupotreba nekih zakonskih odredaba, ali nas upravo Zakon o radu ograničava da se umešamo. Jer, Zakon predviđa dvokratno radno vreme, kao i premeštaj radnika u razdaljini od 50 kilometara. Tako smo, uprkos ograničenjima koja imamo, došli u Vrbas da pokušamo da utičemo na poslodavce da radnicima obezbede normalne uslove za rad – rekao je ministar Ljajić. 
Ogorčeni radnici su u susretu sa ministrom iskazali nezadovoljstvo zbog šikaniranja i diskriminacije, kao i nevericu da će u petak pregovori početi, jer su se svaki put do sada na pozive, ne samo njihove, predstavnici "Inveja" oglušili. Milan Miskin, predsednik sindikata "Nezavisnost" u somborskoj uljari, istakao je prilikom sastanka da je ministru servirana priča kao i njima, i da do sada ništa od rečenog predstavnici kompanije "Invej" nisu ispunili. – Tražimo od ministra da se zaustavi premeštanje radnika sve dok ne počnu pregovori sa poslodavcem. Radnici žele da ostanu da rade u Somboru, a ne da putuju 49 kilometara do Vrbasa, da bi potom sedeli u hladnim prostorijama u "Vitalu". Sačekaćemo petak da vidimo šta će se dogoditi, jer ministar je obećao da će naše zahteve preneti predstavnicima kompanije "Invej" – kaže Miskin. – Ukoliko ne dođe do promena nabolje, bićemo prisiljeni da se okrenemo i drugim vidovima sindikalne borbe, uključujući proteste i štrajkove.

Stranci će graditi Poljsku
Specijalno za "Politiku"Varšava, 5. novembra – Poljska je tradicionalno poznata po emigraciji: u Sjedinjenom Državama živi oko šest miliona doseljenika poljskog porekla, u Britaniju je za samo tri godine posle stupanja Poljske u Evropsku uniju došlo da radi više od milion Poljaka... U Poljskoj, gde se pored trenutno velikih investicija najavljuju još veće osobito u gradnji autoputeva, stadiona, hotela i stanova, sada nedostaje na stotine hiljade radnika i to najviše u građevinarstvu. Vlada zato mora da posegne za optimalnim merama kojima bi privukla radnu snagu iz inostranstva, ne samo iz susedne Ukrajine nego i Azije, pre svega iz Kine.
Za evropsko fudbalsko prvenstvo "Evro 2012" Poljska u ulozi organizatora praktično nema stadiona, hotela, aerodroma... Zemlja je već na lošem glasu zbog "najgorih puteva u Evropi", autoputeva je veoma malo, lane ih je sagrađeno samo šest kilometara, do 2012. planirana je gradnja najmanje 800 kilometara.
Za gradnju novih i rekonstrukciju starih puteva u tom periodu planirana je gotovo neverovatna suma od 32 milijarde evra. Prvi put od pada komunizma napravljen je petogodišnji plan gradnje puteva. A treba modernizovati 1.556 kilometara železničkih pruga, sagraditi osam novih aerodroma... 
Poljska, inače, poslednjih godina u okviru opšteg ekonomskog buma doživljava i neverovatan zamah građevinarstva, koje raste po dvocifrenim godišnjim stopama. Tražnja za građevinskim radnicima je utoliko veća jer je među onima koji su otišli na rad u inostranstvo mnogo građevinara. 
Ministarstvo rada je počelo sa postepenim uklanjanjem prepreka koje su otežavale zapošljavanje stranaca, a mnoštvo poljskih građevinskih firmi je uspostavilo kontakte i traži organizovano radnike u inostranstvu. Otvoreno je sezonsko tržište radne snage za Ukrajince, Ruse i Beloruse, ali to ipak nije rešenje. Ukrajincima kao suorganizatorima "Evra 2012" predstoje velike investicije i potrebni su im ljudi koji i tamo sada imaju više posla i znatno bolje zarađuju nego do pre godinu-dve. A za sada im se za Poljsku izdaju radne vize samo na tri meseca, što je malo i za njih i za poslodavce.
Sa Ukrajincima se ne može računati sigurno i u većem broju, pa treba, po rečima direktora Saveza poljskih poslodavaca Andžeja Malinovskog, koristiti potencijal Azije. Nedavno su u Varšavi predstavnici jednog velikog građevinarskog koncerna iz Šangaja potpisali ugovor sa jednom poljskom građevinskom kompanijom u kome se računa s nekoliko hiljada kineskih građevinskih radnika. Poljskoj bi, kako se ocenjuje, naročito mogla da pomogne Kina, koja upravo finansira pripreme za Olimpijadu –iskustvima u građenju stadiona i drugih objekata, kao i moćnom građevinskom operativom koja će već od iduće godine biti slobodna. Kineski građevinski prodor u Evropu počeće verovatno preko Poljske.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Anonimni milijarderi
Kineski milijarderi ne vole liste bogatih. U nominalno komunističkoj zemlji sa prihodom po stanovniku od nepunih hiljadu dolara godišnje, toliko bogatstvo opravdano izaziva nelagodnost. Osim toga, takve liste skreću neželjenu pažnju, a dešavalo se i da vode pravo u zatvor zbog neplaćanja poreza ili korupcije.
No koliko god se trudili da ostanu anonimni, reč je o kategoriji superbogataša koja se za godinu dana uvećala sedam puta i to samo 25 godina otkako je Deng Sjaoping raskrstio sa maoističkom dogmom rekavši da je "veličanstveno obogatiti se".
Sa 108 ljudi čije se bogatstvo izražava najmanje desetocifrenim brojem Kina je stigla na drugo mesto, odmah iza SAD, koje ih imaju 415. Podatke je prošlog meseca izneo šangajski magazin "Hurun", procenjujući da ih možda ima i više od 200, jer ne prijavljuju svi imovinu. 
Prva dva najbogatija Kineza su – Kineskinje. Jang Huijan je nasledila većinski paket akcija u očevoj firmi, koja gradi i prodaje nekretnine. Kada je "Kantri garden" u aprilu izašao na berzu, ova mlada žena je sa 16 milijardi dolara po bogatstvu pretekla Džordža Sorosa i Ruperta Mardoka.
Na drugom mestu je Zang Jin, vlasnica kompanije za reciklažu papira sa imovinom od 10 milijardi dolara.
I ovde ima bajkovitih priča o uspehu. Vlasnik "Gomea", popularnog prodajnog lanca uređaja za kuću, kao mladić je skupljao je plastičnu ambalažu i stare novine u rodnom selu.
Većina njih retko daje intervjue. Izuzetak su mladi "internet-tajkuni". Robin Li, osnivač Baidua, "kineskog Gugla", koji je sa 2,4 milijarde dolara bogatiji od Džerija Janga iz Jahua. Drugi internet-džin je Ma Huateng iz "Tensenta", "težak" oko dve milijarde. Marketinška firma "Fokus medija" mladog Džejsona Đijanga listirana je 2005. i za dve godine akcije su skočile za 800 odsto.
Iako nisu poznati kao Bil Gejts ili Voren Bafet, oni i odluke koje budu donosili imaće političke i ekonomske posledice za ceo svet, ocenjuju američki analitičari u izjavama za "Njujork tajms".
Magična reč je "šang ši", kineski izraz za inicijalnu javnu ponudu.
Zahvaljujući kapitalističkoj pomami za akcijama, privatne i državne kompanije prvi put izlaze na berzu i preko noći postaju najvrednije na svetu.
Alibaba.com, jedna od najvećih kineskih internet-kompanija, prikupila je prvog dana javne ponude skoro koliko vredi "Gugl". Dan ranije je na Šangajskoj berzi akcija debitovala državna energetska kompanija "Petročajna". Tržišna vrednost je premašila hiljadu milijardi, više od bilo koje kompanije u istoriji.Analitičari su skeptični prema vrednosti kineskih akcija, posebno onih sa velikim udelom vlade (poput "Petročajne"). Međutim, na papiru je ova kompanija pretekla "Ekson mobil" kao najvrednija na svetu. Po istom principu je i "Čajna mobajl" najvrednija telekomunikaciona kompanija na svetu. Državna Industrijska i komercijalna banka Kine, koja je pre deset godina bila skoro nelikvidna, danas vredi više od američke "Siti grupe", piše američki dnevnik.

Politički korektan, ekonomski problematičan
Predlog budžeta za 2008. godinu nije skrojen po ekonomskim principima, već je politički korektan, gotovo horski juče je komentarisala stručna javnost. Čak ga je i njegov kreator i promoter Mirko Cvetković, ministar finansija, opisao kao ekonomski neoptimalnog, ali prihvatljivog u sadašnjem socijalnom i društvenom kontekstu. Ovu rečenicu, prema tumačenju Jurija Bajeca, profesora Ekonomskog fakulteta u Beogradu, treba prevesti tako da je državna kasa prenaduvana, da je rast od 10 odsto u odnosu na prošlu godinu predimenzioniran, a uz to i veći od planirane stope inflacije.
– To može da bude signal ostalim učesnicima u privredi o porastu inflatornih očekivanja. Uveren sam da je bilo mnogo bolje da se u budžetu našao bar simboličan višak, jer bi time država jasno poručila da i sama doprinosi finansijskoj disciplini i da, u saradnji sa Narodnom bankom Srbije, čuva cenovnu i ukupnu stabilnost – kazao je Bajec.
On dodaje da je predlog da se plate realno povećaju za šest odsto prihvatljiv, jer se poklapa sa projektovanom stopom inflacije. 
– Time se zarade zamrzavaju na realnom nivou – objasnio je Bajec. On je, međutim, zabrinut jer nije predvidljivo koliko dugo će moći da se insistira na ovakvoj politici zarada, zato što se još ne zna s kakvim će zahtevima o povećanjima u toku sledeće godine izaći budžetski korisnici.
Danijel Cvjetićanin, rektor BK univerziteta, smatra da je Mirka Cvetkovića u "neobranom grožđu" ostavio prethodni ministar finansija – Mlađan Dinkić. Prema njegovim rečima, Dinkić je svom kolegi obećavajući nemoguće budžetskim korisnicima, prebacio "vreo krompir" u ruke.
– Ne može sad Cvetković svim budžetskim korisnicima da poruči "puj pike ne važi". Ministar finansija jednostavno nije bio u mogućnosti da napravi ekonomski bolji budžet. Nismo postupili u skladu s preporukama Međunarodnog monetarnog fonda koje se odnose na smanjenje javne potrošnje. Naravno, neke stavke u budžetu, kao što su penzije ili plate lekara, nemoguće je smanjiti. Međutim, mislim da je moguće dosta uštedeti na državnoj administraciji. Svedoci smo osnivanja državnih silnih agencija "za ovo i ono". Sve to je potpuno nepotrebno – istakao je Cvjetićanin.
Kada bi neko, kaže naš sagovornik, popisao sve državne agencije i preračunao njihove rashode, verujem da bi bili iznenađeni sumom koja sa na njih troši.
– To nije apsurd za one koji rade u tim agencijama i dobijaju novac za to. Za sve ostale, to je nepotreban trošak – ubeđen je Cvjetićanin.
Goran Nikolić, iz Centra za naučnoistraživački rad Privredne komore Srbije, napominje da je javna potrošnja širi pojam od budžeta i da su u nju uključene i kase lokalnih i pokrajinskih samouprava, kao i republički fondovi.– Da bi budžet bio neutralan, potrebno je da stopa njegovog rasta ne pređe rast inflacije i rast bruto domaćeg proizvoda (BDP). Prošle godine ukupan rast cena i ukupna vrednost proizvodnje iznosili su 12,9 odsto. A budžet za 2008. godinu je od prošlogodišnjeg veći za 9,9 procenata. Gledano iz ovog ugla, onda je javna potrošnja smanjena. Ono što zabrinjava jeste deficit od 14,841 milijardi dinara. U tom smislu, nismo postupili u skladu sa preporukama MMF-a. Možda će se neko zapitati zašto međunarodne institucije od nas zahtevaju suficit, kada se prosečni manjak u budžetima zemalja Evropske unije kreće od dva do tri procenata. To je zbog toga što je kod nas nizak nivo investicija i štednje, pa se pokušava da se preko budžeta olakša posao Narodnoj banci Srbije – kazao je Nikolić, opisujući budžet kao politički kompromis.

EPS traži poskupljenje
Poskupljenjima ove jeseni nikada kraja. Pekari i uljare su ih već najavili, a u "niskom startu" su toplane i Elektroprivreda Srbije. Od Nove godine nova cena čeka one koji se greju na gas. "Srbijagas" će najverovatnije promeniti cenovnik, budući da će nabavna cena plina koji stiže iz Rusije biti viša za oko 100 dolara.
Kako se saznaje, Upravni odbor EPS-a zaključio je pre dva dana da struja treba da poskupi za 5,8 odsto, a od kada zavisiće od konačne odluke vlade. Upitan da za "Politiku" prokomentariše stav Ministarstva rudarstva i energetike o novom zahtevu za poskupljenje, ministar Aleksandar Popović kaže "da će sačekati procenu Agencije za energetiku, pa tek nakon toga dati mišljenje".
Pošto je primena novog tarifnog sistema odložena za 1. april 2008, mišljenje o novom poskupljenju umesto Agencije za energetiku trebalo bi da saopšte resorno ministarstvo i Vlada Srbije, što je potvrđeno i u pomenutoj agenciji. Popović na to kaže da će, i pored toga, zatražiti mišljenje Agencije za energetiku, jer oni zato i postoje. 
EPS je u septembru, očekujući da će početi primena novog tarifnog sistema, Agenciji za energetiku uputio zahtev da struja poskupi 5,8 odsto i dobio odgovor da je realno da ona bude skuplja za 4,8 procenata. Taj predlog je, međutim, kasnije odbijen zbog inflatornog delovanja.
Toplane na mazut ovih dana muku muče kako da isprate stali rast cena ovog energenta, koja se dnevno menja, a da se to ne odrazi na krajnje potrošače. Od kraja prošle zimske sezone do danas mazut je poskupeo 50 odsto. Kilogram sada staje 35,70 dinara, s tendencijom daljeg rasta. 
Milovan Lečić, sekretar Udruženja toplana Srbije, kaže da se ovih dana prave nove analize koje bi trebalo da pokažu za koliko grejanje može da poskupi, budući da cena mazuta neprestano raste. 
– Toplane su za celu ovu godinu mogle da koriguju cenu grejanja 7,5 odsto. To je već urađeno. S tom cenom, međutim, uz sadašnji skok cene mazuta, gotovo je nemoguće kupiti nove količine ovog energenta za nastavak grejne sezone – kaže Lečić, ne želeći da spekuliše za koliko bi grejanje moglo da poskupi.
Ukoliko do kraja godine ne dođe do nove korekcije cena u toplanama koje troše mazut, one koje imaju tehničkih mogućnosti nastaviće da troše gas ili ugalj, jer su cene ovih energenata za sada relativno stabilne, napominje Lečić. 
"Srbijagasu" je ruski dobavljač "Gasprom" već potvrdio da će od 1. januara gas isporučivati po ceni višoj za oko 100 dolara, tako da će Srbija za 1.000 kubika gasa plaćati oko 360 dolara, zbog čega je realno očekivati da i gas poskupi i za domaćinstva priključena na gasovod.
--------------------------------------------------------------------------
Najviše cene u Zrenjaninu i Somboru
Najvišu cenu grejanja sada plaćaju domaćinstva priključena na toplane u Zrenjaninu, Somboru i Kosjeriću – više od 52 dinara po kvadratnom metru stana, i to 12 meseci.
U Beogradu je cena grejanja kvadratnog metra 40,56 dinara, Novom Sadu 42,08, Loznici 45,60 dinara, i to bez poreza na dodatu vrednost.

Teletina dvostruko skuplja u Beogradu nego u Vranju
Građani Srbije različito plaćaju hranu, a cene pojedinih životnih namirnica se, od grada do grada, razlikuju i za više desetina dinara. Prema podacima Republičkog zavoda za statistiku, od 15. do 21. oktobra, juneće meso bilo je najskuplje u Beogradu gde je kilogram koštao 379 dinara, a najjeftinije u Subotici gde je kilogram stajao 269 dinara. Svinjetina je bila najskuplja u Novom Pazaru – 380 dinara, a najjeftinija u Novom Sadu gde se kilogram prodavao po 293 dinara.
Teletinu su najskuplje plaćali žitelji Beograda, Pančeva i Sremske Mitrovice i to 690 dinara kilogram, a najjeftinije Vranjanci – 360 dinara po kilogramu. Piletina je bila najskuplja u Užicu i Novom Sadu gde je za kilogram trebalo izdvojiti 229 dinara, a najjeftinija u Kragujevcu i Valjevu gde je koštala 195 dinara.
Kilogram svežeg šarana je koštao od 220 dinara u Kraljevu i Zrenjaninu do 300 dinara u Negotinu, kokošja jaja od pet dinara u Kragujevcu do 11,60 u Pančevu, dok je kilogram domaćeg sira u Kraljevu mogao da se kupi za 100 dinara, a u Subotici za čak 526 dinara.
Kajmak je bio najjeftiniji u Kragujevcu i kilogram je koštao 300 dinara, a najskuplji u Zrenjaninu je 586 dinara, dok je mleko u tetrapaku u Šapcu bilo najjeftinije 63,73 dinara, a najskuplje u Novom Pazaru gde je koštalo 75 dinara.
Različite su bile i cene povrća pa je kilogram slatkog kupusa bio najjeftiniji u Sremskoj Mitrovici 18,90 dinara, a najskuplji u Beogradu gde su stanovnici pojedinih delova grada kilogram tog povrća plaćali i 50 dinara.
Krompir je bio najjeftiniji u Subotici i Kragujevcu gde je koštao 20 dinara, a najskuplji u Beogradu gde je cena tog povrća dostigla 50 dinara po kilogramu. Pasulj je bio najjeftiniji u Vranju i koštao je 80 dinara po kilogramu, a najskuplji u Beogradu i Novom Pazaru, 250 dinara.
Cena kilograma svežeg paradajza se kretala od 40 dinara u Kragujevcu do 100 dinara u Beogradu, šargarepe od 35 dinara u Kragujevcu do 70 dinara u Beogradu, Šapcu, Novom Sadu i Sremskoj Mitrovici. Cena sveže paprike bila je od 30 dinara u Zaječaru do 80 dinara u Beogradu, Novom Pazaru, Šapcu i Pančevu, a karfiola od 30 dinara u Subotici do 80 dinara u Kraljevu i Novom Sadu.
Šarenolike su bile i cene voća pa je grožđe bilo najskuplje u Zaječaru i Novom Pazaru gde je kilogram tog voća koštao 100 dinara, a najjeftinije u Vranju, Leskovcu i Smederevu gde je koštalo do 60 dinara. Kruške su koštale od 50 dinara u Valjevu, Vranju, Kraljevu i Nišu, do 100 dinara u Beogradu, Zaječaru, Šapcu, Novom Sadu i Sremskoj Mitrovici.
Jabuke su bile najskuplje u Zaječaru gde je kilogram koštao 90 dinara, a najjeftinije u Zrenjaninu – 25 dinara. Banane su bile najskuplje u Negotinu i Novom Sadu i koštale su 100 dinara, a najjeftinije u Sremskoj Mitrovici gde je kilogram koštao 50 dinara, dok je limun najjeftiniji bio u Smederevu – 61 dinar, a najskuplji u Užicu gde je kilogram koštao 106,30 dinara.

Austrijska dimna zavesa za Deripasku
Iako ruska kompanija "Strajkfors limitid", u vlasništvu jednog od najbogatijih ljudi na svetu Olega Deripaske, nije dostavila kompletnu dokumentaciju na tenderu za prodaju Rudarsko-topioničarskog basena Bor, zbog čega su od Agencije za privatizaciju dobili dodatni rok od nedelju dana, Rusi su, kako se saznaje, i dalje najveći favoriti. U poslovnim krugovima se može čuti da nema nikakve sumnje da će Deripaska odneti pobedu jer su, prema ovim izvorima, Austrijanci samo "pratnja" ili dimna zavesa čuvenom oligarhu sa Kavkaza kako bi novi tender imao što veći legitimitet i bar dva učesnika. 
Prema istim izvorima, jednoj takvoj kompaniji kakva je Deripaskin "Osnovni element", u čijem sastavu posluje i "Strajkfors limitid", ne može se dogoditi da na tenderu koji vredi 520 miliona dolara, koliko se traži za kupoprodajnu cenu i investicije, previde nešto od potrebnih papira. Ovo se tumači kao manevar da se kupi vreme i vidi ko su još potencijalni igrači i kakvi su izgledi za pobedu.
Drugi potencijalni kupac imovine Bora i korisnik eksploatacionih prava – konzorcijum tri firme koje pripadaju austrijskoj grupaciji "A-tek", ispunio je propisane kvalifikacione kriterijume. 
U Agenciji za privatizaciju, uostalom kao i u sličnim takvim slučajevima, ne saopštavaju šta je to "Strajkfors" u podnetoj dokumentaciji prevideo. Inače, kod tenderskih prodaja u dosadašnjem toku privatizacije nije bilo neuobičajeno da Agencija za privatizaciju odredi dodatni rok za dostavljanje potrebnih papira i da upravo taj ponuđač, kao u slučaju "Lukoila" kod prodaje "Beopetrola", pobedi na tenderu.
Grupacija na čijem je čelu Oleg Deripaska u 2006. godini imala je promet od 23 milijarde dolara, a zapošljavaju 240.000 radnika. Prisutni su i u energetskom sektoru, mašinskoj i avio-industriji, finansijskim uslugama. Sama kompanija SMR je iz sektora rudarstva i metalurgije. Deripaska je, inače, dva puta bio na razgovoru sa premijerom Vojislavom Koštunicom u Beogradu, pa otuda i spekulacije u javnosti da mu je RTB obećan sa najvišeg nivoa. Generalni direktor SMR-a Džefri Kauli je na to odgovarao da su predmet razgovora više bile mogućnosti učešća srpskih preduzeća u pripremi Olimpijade u Sočiju.Podsećanja radi, na prethodnom tenderu za prodaju RTB-a "Strajkfors limitid" je takođe učestvovao, ali tenderska komisija je utvrdila da njihova ponuda nije ispunila uslove iz javnog poziva i uputstva za ponuđače. "Strajkfors" je tada priložio pisanu izjavu da nije u mogućnosti da ponudi minimalni iznos cene utvrđen tenderom, a nije dostavio ni licitacionu garanciju za učešće na tenderu u iznosu od tri miliona dolara. Prvi čovek ove kompanije Džefri Kauli je pre nekoliko meseci, najavljujući učešće na novom tenderu, saopštio da je njihova ponuda iznosila samo jedan dolar kao cena za RTB, dok je iznos njihovih budućih investicija ostao obavijen velom tajne.

Sindikalci pravosuđa odbili ponudu vlade
Predstavnici Sindikata pravosuđa nisu prihvatili predlog delegacije vlade da 2.000 zaposlenih u sudskoj administraciji dobrovoljno napusti posao da bi se ispunili zahtevi za povećanje zarada. Budući da na sastanku Sindikata i vlade, održanom kasno preksinoć, nije postignut načelni dogovor zaposleni u sudskoj administraciji će nastaviti štrajk u kojem su već gotovo dve nedelje. – Ne možemo da prihvatimo da 2.000 zaposlenih ode iz pravosuđa, a da pri tom ne znamo hoće li onima koji ostaju plate biti povećane. "Dobrovoljci" bi, kako je rečeno na sastanku, trebalo da odu u penziju ako za to ispunjavaju uslove ili da prihvate socijalni program prema kojem bi za odlazak dobijali 200 evra po godini staža – kaže za "Politiku" Slavica Živanović, predsednik Sindikata zaposlenih u pravosudnim organima Srbije.
Prema njenim rečima, predstavnici vlade su obećali da bi u slučaju da se prihvati ovaj predlog zarade bile povećane do 30 odsto. Kome bi i koliko plate u ovom slučaju bile povećane, napominje Živanovićeva, odlučivali bi predstavnici vlade na osnovu, kako su rekli, efikasnosti i kvaliteta obavljenog posla.
Živanovićeva je rekla i da se radnici pravosudne administracije u celoj Srbiji u anketama izjašnjavaju o ponudi vlade, ali da, prema podacima kojima raspolaže, nijedan zaposleni neće prihvatiti ponuđeno. Interesantno je, kaže Živanovićeva, da predstavnici vlade na preksinoćnom sastanku, koji je sa manjim pauzama trajao pet časova, ništa od ponuđenog nisu "stavili na papir".
– Ništa nismo dobili napismeno. Vladin tim u kojem su bili potpredsednik Božidar Đelić i ministri pravde, finansija, državne uprave i lokalne samouprave, rada i socijalnih pitanja bili su jedinstveni u stavu da 2.000 zaposlenih treba da ode. A u Srbiji ukupno administrativnih ima 13.890. Više nego što je optimalno. Ima prostora, tvrde upućeni, da se taj broj smanjuje.
Ministar Rasim Ljajić se, posle prve pauze, nije vratio na sastanak. Mislim da je on, negde duboko u sebi, svestan položaja u kojem se nalazimo. On, očigledno, ne želi da zaposleni u pravosudnoj administraciji postanu socijalni slučajevi kojima će se baviti njegovo ministarstvo – istakla je Živanovićeva.
Predsednica Sindikata pravosuđa posle sastanka istakla je da ne želi niti ima pravo da interese članstva sindikata, na čijem se čelu nalazi, "proda" za ovako lošu ponudu vlade.Nasuprot sindikalnim predstavnicima, koji ne žele da prihvate ponuđeno, predstavnici Vlade Srbije su na sastanku naglasili da se samo kroz "racionalizaciju postojećeg sistema mogu pronaći sredstva za znatno poboljšanje materijalnog položaja zaposlenih u pravosuđu".

Rad sudova usporen, ali ne i blokiran
Štrajk zaposlenih u sudskoj administraciji usporava rad sudova, ali ga ne blokira, jedinstveni su u stavu predsednici beogradskih sudova i tužilaštava sa kojima smo razgovarali. Svi sudovi postupaju po pritvorskim i predmetima u kojima je neophodno donošenje privremenih mera. – Zaposleni u administraciji poštuju minimum procesa rada i postupaju u predmetima koji zahtevaju hitnost. Situacija je veoma ozbiljna. Ni sudijama, ni onima koji su u štrajku ne odgovara trenutno stanje. Svima treba da bude jasno da se zaposleni u administraciji nalaze u izuzetno lošem materijalnom položaju. Niko od njih ne štrajkuje zato što to voli, nego zato što je primoran na to. Svi smo svesni da su u sadašnjoj situaciji njihovi zahtevi nerealni, ali neko rešenje mora da se pronađe – kaže Tatjana Bezmarević-Janjić, sudija i portparol Prvog opštinskog suda.
Svi zaposleni u administraciji, prema rečima sudije, obavljaju specifičan posao koji zahteva veliku odgovornost. Bez dobrih zapisničara, kurira i zaposlenih u pisarnici, prema njenim rečima, rad sudova gotovo je nemoguć.
– Treba istaći da među zaposlenima u administraciji ima ljudi sa završenom višom i visokom školom. Rad suda je trenutno "ukočen", ali ćemo sve nadoknaditi kada štrajk bude obustavljen – objašnjava sudija Tatjana Bezmarević-Janjić.
I u Petom opštinskom sudu u Beogradu slična je situacija. Prema rečima sudije ovog suda Mirjane Drljačić, postupa se po predmetima koji zahtevaju hitnost, a određen je i radnik koji radi na overi dokumentacije.
– U Trećem opštinskom sudu štrajkuje cela administracija, a kao i u svim sudovima postupa se po hitnim predmetima. Glavni pretresi koji se ne održavaju zbog štrajka biće naknadno zakazivani. Radiće se više, ali ćemo uspeti da nadoknadimo sve što je propušteno tokom štrajka – navodi Dragan Milošević, sudija i portparol Trećeg opštinskog suda.
Drugo opštinsko tužilaštvo u Beogradu, prema rečima njenog šefa Snežane Bogdanović, funkcioniše. Primaju se prijave, a radi se samo po hitnim predmetima.M. D.
--------------------------------------------------------------------------
Škero: Štrajk posledica neracionalne mreže sudova
Predsednica Vrhovnog suda Srbije Vida Petrović-Škero ocenila je da je štrajk zaposlenih u pravosuđu posledica neracionalne mreže sudova. Škero je rekla da Vrhovni sud nema tačne podatke o štrajku, jer u sudstvu nije hijerarhijska organizacija, ali da su, prema raspoloživim podacima, neki sudovi u štrajku, neki su sami propisali koliko će da rade, dok deo sudova ne štrajkuje.
U Vrhovnom sudu, dodala je, nema štrajka.
– Nedopustivo niske zarade zaposlenih u pravosuđu posledica su neadekvatne mreže sudova koja omogućava postojanje sudova u kojima sudije, pa i svi zaposleni, rade sa nejednakim opterećenjem – navela je predsednica Vrhovnog suda.Beta

Zatiranje svedoka protiv Haradinaja
Hag – Kosmetski Albanac Sadri Selca, koji je pred Haškim tribunalom trebalo da svedoči protiv jednog od nekadašnjih vođa Oslobodilačke vojske Kosova Ramuša Haradinaja uhapšen je zbog nepoštovanja suda, saopštio je tribunal. Selca je optužen 7. novembra zbog toga što se 21. juna ove godine nije pojavio pred sudskim većem da svedoči o Haradinajevim zločinima, a za svoje odsustvo nije pružio valjan razlog. Optužnica protiv ovog svedoka objavljena je juče, pošto je on uhapšen.
Kako se podseća u saopštenju iz Haga, tokom celog procesa protiv Haradinaja i drugih optuženih za zločine protiv Srba, drugih nealbanaca, kao i Albanaca, tužilaštvo se žalilo da se svedocima preti zbog čega oni odustaju od svedočenja.
Pre Selce, za nepoštovanje suda već su optuženi Šefćet Kabaši i potencijalni svedok Avni Krasnići koji je uhapšen prošle nedelje i pred sudijama se kao optuženik pojavio u ponedeljak. 
Kabaši, koji se u junu pojavio u sudnici, dao je svečanu izjavu da će govoriti istinu, a zatim odbio da svedoči, rekao je pred sudijama da "zaštitne mere važe samo u sudnici", jer neki od svedoka sa suđenja bivšem lideru OVK Fatmiru Ljimaju, na kojem je i on svedočio, "nisu više živi". Tribunal je nedavno pravosnažno oslobodio Ljimaja krivice za zločine nad Srbima, Romima i Albancima 1998. u logoru Lapušnik. 
Ramuš Haradinaj, koji je bio i predsednik privremene vlade u Prištini, predao se tribunalu 9. marta 2005, a suđenje mu je počelo u martu ove godine. Tužilaštvo očekuje da će narednih dana završiti izvođenje dokaza, iako se suočava sa nedostatkom svedoka. Glavna tužiteljka Karla del Ponte nekoliko puta se žalila da se svedocima protiv Haradinaja preti i o tome je obavestila i Savet bezbednosti UN. Kako je izjavila prošle godine, ni Unmik ne sarađuje s tužilaštvom kako bi zaštitio svedoke. "Nije onako kako bi trebalo da bude. Zabrinuti smo jer Unmik nije spreman da nam pomaže", rekla je Del Ponteova za bečki "Standard", ocenjujući da Haradinaj ima međunarodnu podršku, što je "neprihvatljivo".
U međuvremenu, još jedan svedok odbio je da svedoči. Kako prenosi agencija Beta, zaštićeni svedok optužbe S-30 odbio je juče da iz Kanade, preko video veze, svedoči na suđenju Ramušu Haradinaju pred Haškim tribunalom, uprkos obavezujućem nalogu koje su mu uručile kanadske vlasti u ime tribunala. 
Predstavnik kanadskog tužilaštva Teodor Taks objasnio je da su kanadske vlasti svedoku uručile obavezujući nalog za svedočenje 8. novembra, ali da je on odmah rekao da mu se neće povinovati, što je kasnije ponovio. Većina svedoka optužbe tokom suđenja je iskaze dala uz zaštitne mere, skrivenog lika i uz elektronski izmenjen glas.

VEPAR I PROFESORKA
Šta je ekskluzivno u novinama? Ama gotovo sve je ekskluzivno, tako da ne bi ni trebalo naglašavati da je štogod ekskluzivno. Uostalom, većina novinskih tekstova, ako nisu agencijski ili odnekud preneti, trebalo bi da su jedinstveni. Jer ih niko drugi nema. To još ne bi trebalo da znači da su i ekskluzivni.U poslednje vreme u gotovo svoj štampi imamo priliku čitati tekstove (kolumne) poznatih, ali ne novinara, već poznatih u raznim drugim poslovima, "ekskluzivno za...". Ima tu muzičara, pevačica, šahista, košarkaša, kuvara, lepotica, slikara i ko zna sve kojih. Uostalom, kao u politiku i sport – "svi" se najbolje razumeju i u pisanje za novine. To je trend i u ekskluzivitetu roba, kako piše "Balkan magazin" (www.balkanmagazin.net). Nedavno se, naime, na tržištu pojavio nakit koji je osmislio arhitekta (Frenk Geri za "Tifani"), akten tašna iz ruku dizajnera odeće (Metju Vilijamson za "samsonajt"), kuhinjski porcelan koji je zamislio glavni kuvar (Gordon Ramzi), Donatela Versače je za "nokiju" osmislila telefon (7270) koji je napravljen u samo 727 primeraka i to samo u Austriji, i tako dalje.
Naravno, pod oznakom "ekskluzivno" kadgod se može naći i tekst koji je s pravom tako označen. 
U takve ne spada intervju sa Konstantinom Kosačevim, predsednikom Spoljnopolitičkog odbora ruske Dume, koji je u "Presu" prekjuče na prvoj strani označen kao "ekskluzivan", jer ga je, takođe najavljenog na prvoj strani, imala i "Politika", ali bez naznake da je samo njen. Tekst, naravno, nije isti, mada su pojedina pitanja veoma slična budući da je ista tema: ruski stav povodom rešavanja kosmetskog pitanja.
Kad već pominjem list za koji pišem, valja skrenuti pažnju na jednu novu pojavu.
Nije neuobičajeno da ozbiljne novine "preuzmu" od tabloida pojedine teme, ali tako što ih obrade u skladu sa novinarskim pravilima. Osvetle ih sa više strana, stave u odgovarajući kontekst. Ali dogodilo se, minule nedelje, da je "Politika" punila naslovne strane tabloida. Napisi objavljeni u "Politici", posle dan ili dva su "tabloidizirani". "Politika" je najpre objavila tekst o "vepru ubici" koji je usmrtio Slavka Radovanovića u selu Miločaj kod Kraljeva, kao i napis o hapšenju profesorke pirotske Srednje stručne škole Radice Veljković koja je uhvaćena sa 3.984 tablete "tramadola". Dan, odnosno dva kasnije o tome su pisali "Kurir" i "Pres".
Mada je pisao kasnije, pa prema tome imao i više vremena da se domogne zanimljivih detalja, "Kurir" je, na primer, svoje čitaoce obavestio da je nesrećnog starca vepar ujeo "ispod kolena", a "Politika" je dan ranije tvrdila da je ujeden "za prepone". 
Ko je u pravu?
Uz "Kurirov" tekst dodat je okvir (antrfile) u kojem je data izjava dr Zvonka Veselinovića, direktora kraljevačke bolnice, koji je izjavio je da je "Slavko Radovanović imao teške povrede mekih tkiva i krvnih sudova u predelu buta..." Čitaocu dakle preostaje da se doseti da li "predeo buta" može biti "ispod kolena" ili je kojim slučajem bliži preponama.
Što se novinara "Kurira" tiče, on se opredelio. 
Ima tu još nekih nepodudarnosti, ali da se manemo detaljisanja. Jer, ovde se otvara važnije pitanje: da li je reč o nagoveštaju jedne nove pojave, ili o slučajnosti? Ili – da li se "ozbiljne novine" (kako se uobičajila nazivati pojedina štampa) naginju tabloidizaciji? Odgovor će najbolje dati vreme. Zasad se sasvim pouzdano može reći da ne postoji tema koje se ozbiljne novine mogu libiti (ili, koja je "ispod njenog nivoa"), jer je svaka i za njih, ali na način koji je ozbiljan, utemeljen, pouzdan, tako da se takvim novinama veruje. Ne zato što su bezgrešne, već i zato što su spremne da priznaju kad pogreše.
To, istina, povremeno priznaju i tabloidi, ali tako da čitalac jedva može zapaziti da je reč o ispravci.
Ili, "na svoj način". Kao što je svojevremeno jedan takav list, posle dužeg preganjanja i odugovlačenja, objavio da je pogrešio a da je pevačica o kojoj je reč – nevina. 
Teško je poverovati novinama koje i u samom sloganu uz svoj naziv svakodnevno, krupnim slovima, ispisuju netačnost: "Alo!, najveće dnevne novine u Srbiji."
Veće novine su "Borba". U svakom pogledu.

Amfilohije pomaže patrijarhu Pavlu
Mitropolit crnogorsko-primorski Srpske pravoslavne crkve Amfilohije je, kao najstariji član Svetog arhijerejskog sinoda, imenovan da pomaže patrijarhu Pavlu u obavljanju dnevnih poslova u Sinodu, Upravnom odboru Srpske patrijaršije i u Arhiepiskopiji beogradsko-karlovačkoj. Informativna služba SPC je saopštila da je odluku o imenovanju mitropolita Amfilohija za patrijarhovog pomoćnika doneo Sveti arhijerejski sinod, koji je istovremeno imenovao vikarnog episkopa hvostanskog Atanasija da pomaže mitropolitu Amfilohiju u poslovima Arhiepiskopije.
Istom odlukom, kako se navodi, stavljena je van snage snage ranija odluka kojom je za period od 26. aprila do 26. maja za pomoćnika patrijarha Pavla imenovan mitropolit Jovan, tada najstariji episkop u Sinodu. Uz napomenu da u crkvenom zakonodavstvu ne postoji termin zamenika, u saopštenju SPC se navodi da je "jasno da u slučaju bolesti patrijarha neko mora da zamenjuje, odnosno da mu pomaže". U objašnjenju je naglašeno da se, kako nalaže Ustav SPC, "umoljava njegovo visoko preosveštenstvo Mitropolit crnogorsko-primorski Amfilohije" da preuzme ovu privremenu funkciju "koja ničim ne prejudicira budući izbor patrijarha, kao što se to nije desilo ni u slučaju mitropolita Jovana, i pored dve godine pomoćničkog staža uz tada obolelog patrijarha Germana".
U saopštenju se navodi da je "nedopustivo lažno i netačno informisanje nekih medija za koje će nadalje biti zatvorni patrijaršijski telefoni". Posebno oštri prekori upućeni su pojedinim beogradskim medijima čiji su novinari, kako se navodi, koristeći neimenovane izvore "iz vrha Crkve", u više navrata pogrešno i ne baš dobronamerno informisali javnost o događajima u SPC.
(Tanjug)
--------------------------------------------------------------------------


Poglavar SPC na VMA
Delegacija Islamske zajednice Srbije sa Reis ul ulemom Ademom Zilkićem na čelu posetila je juče patrijarha srpskog Pavla koji se od subote nalazi na lečenju u Vojnomedicinskoj akademiji i poželela mu brz oporavak. 
Poglavara Srpske pravoslavne crkve juče su posetili i članovi Svetog arhijerejskog sinoda. Patrijarh je, s obzirom na njegove 93 godine, sasvim pristojnog zdravstvenog stanja, javljaju agencije.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Oštra prepiska Mešihata i Ministarstva vera
Ministarstvo vera Srbije, u nameri da zaštiti prekršena ljudska prava đaka, zatražilo je informaciju o razlozima zbog kojih je šestoro učenika iz "Gazi Isa-begove" medrese u Novom Pazaru izbačeno iz škole, ali, umesto objašnjenja, Mešihat Islamske zajednice u Srbiji je oštro napao Ministarstvo da se svojim zahtevom meša u autonomiju IZuS. Odgovarajući na ovakav napad, dr Milan Brdar, državni sekretar u Ministarstvu vera, ponovo je juče uputio dopis Mešihatu u kome se, između ostalog, kaže: "Okanite se, gospodo, dociranja, nego odgovorite, ne nama, nego javnosti: gde je opravdanje za izbacivanje dece iz škole zbog stavova roditelja?".
"Politika" je došla u posed prepiske koja se poslednjih dana vodila između Mešihata Islamske zajednice u Srbiji i Ministarstva vera.
Dan pošto su učenici izbačeni, Brdar uputio je pismo zameniku Mešihata Islamske zajednice u Srbiji dr Mevludu ef. Dudiću u kojem se traži informacija o navedenom slučaju.
"Teško je zamisliti, a bilo bi krajnje nedopustivo da se bilo kom učeniku uskraćuje pohađanje školske nastave ukoliko nije reč o disciplinskom prekršaju najgrubljeg tipa. S druge strane, sa stanovišta ljudskih prava i zabrane diskriminacije na bilo kojoj osnovi, bilo bi nedopustivo isključenje učenika zbog političkih stavova svojih roditelja. Očekujemo Vašu informaciju u brizi za rad medrese i njenih učenika koje, inače, stipendiramo."
Umesto tražene informacije, 12. novembra stigao je dopis iz Mešihata koji je potpisao Nedžad ef. Hasanović, direktor novopazarske medrese, u kojem se poručuje:
"Obraćajući se na ovaj način očito niste imali na umu da uloga Ministarstva vjera nije nadređenost i upravljanje crkvama i vjerskim zajednicama i njihovim ustanovama, već delovanje na uspostavi dobrih odnosa države i vjerskih zajednica, kao i pružanje pomoći legalnim i legitimnim organima tih zajednica u cilju ostvarenja zakonom zagarantovanih vjerskih prava.
Osnivač medrese je Sabor Islamske zajednice kome rukovodstvo medrese odgovara za njen rad i redovno, kao i povremeno, podnosi izvještaje i informacije o njenom radu. To znači da nemamo nikakvu obavezu podnijeti informaciju Vašem ministarstvu što se tiče djelokruga rada medrese.
Očekujemo da se ovakvo obraćanje od Ministarstva vjera Islamskoj zajednici nikada ne ponovi kako to ne bismo shvatili grubim mješanjem u unutarnja pitanja Islamske zajednice, odnosno kršenjem principa autonomnosti naše zajednice. Neshvatljivo nam je da Vaš zahtjev upućen Islamskoj zajednici nastoji se dovesti u vezu sa dotacijama koje Ministarstvo, u skladu sa zakonom, dodjeljuje medresi, što je daleko ispod stvarnih potreba ove škole. Da li to treba shvatiti kao poruku da će finansijske dotacije medresi biti iskorišćene za uticaj na njen rad, što bi značilo više novca – manje samostalnosti?", navodi se u odgovoru Mešihata.
Povodom ovakvog dopisa Milan Brdar je juče uputio odgovor Melvudu Dudiću u kome se kaže:
"Nije prvi put da s predstavnicima države Srbije komunicirate mimo pravila pristojnosti i u odsustvu takta. Već smo takoreći navikli. Zato smo vašim odgovorom "iznenađeni" samo utoliko što u njemu ne kažete ni reči o osnovnom razlogu zbog kojeg smo vam se obratili. Zamenom problema ništa se ne rešava, što će reći da iz vašeg pisma nismo saznali štogod više o slučaju šest isključenih učenika. 
Brdar kaže da puna autonomija verskih zajednica, Univerziteta i škola, bilo da pripadaju njima ili državi, uopšte nije sporna, ali ističe da se to se, međutim, ne odnosi na nečuveno kršenje osnovnih ljudskih prava i pravila civilizacijskog ponašanja, odnosno pravila tolerancije. 
"Iako mediji danima izveštavaju o slučaju učenika medrese, niste nas udostojili elementarnog obaveštenja o tome. A pošto sebi dopuštate da nam neprimereno docirate kako da se ponašamo (!), možemo da računamo da je ono što piše štampa istina (jer nije osporeno)", kaže se u pismu Ministarstva vera. 
Brdar u nastavku podseća da je država Srbija, kao i svaka druga evropska zemlja, dužna da štiti prava građana zagarantovana Ustavom, koje su prekršili isključivanjem šestorice učenika."Narušili ste njihova ljudska prava na obrazovanje i sproveli nedopustivu diskriminaciju iz razloga koji je za svaku osudu: zbog stavova njihovih roditelja! To je isto kako kada bi direktor državne škole izbacio učenike zato što mu se ne sviđaju politički stavovi njihovih očeva. To pitanje nema načelne veze s verom i ne tiče se autonomije Islamske verske zajednice, nego ljudskih prava, države Srbije i stanja zaštite građana i njihovog uživanja prava na obrazovanje i normalan život. Sudeći po vašem odgovoru, "potpuna autonomija" uključivala bi pravo izbacivanja učenika, uz zabranu bilo kome da o tome čak postavi pitanje. Ako na to nema pravo (i dužnost) Ministarstvo vera, zašto bi ga imalo bilo koje drugo ministarstvo?", ističe su u pismu upućenom Melvudu Dudiću.

Još bez odluke o izjednačavanju diplomiranih i mastera
Iako se očekivalo da juče na sednici Konferencije univerziteta Srbije budu rešene sve nedoumice u vezi sa izjednačavanjem diplomiranih i mastera, odluka rektorskog saveta još nije doneta. Čelnici svih državnih i privatnih fakulteta, njih 14, nisu juče raspravljali o studentskim zahtevima u vezi sa izdavanjem jednoobraznih uverenja o ekvivalenciji diplomiranih i mastera, vraćanju novca onima koji su upisali, a ne žele da nastave master studije, i direktnom upisu diplomaca na doktorske studije. Rektori nisu želeli čak ni da iznesu svoja mišljenja povodom ovih zahteva jer, kako su rekli, konačni stav će izneti pred javnost tek kada se senati njihovih univerziteta izjasne o ovom pitanju. 
Planirano je da Skupština KONUS-a najkasnije do 7. decembra donese konačnu odluku o primeni novih zakonskih odredbi. Branko Kovačević, predsednik KONUS-a, rekao je rektorima da ih je i Zoran Lončar, ministar prosvete, pisanim putem zamolio da što pre obaveste nadležne o mogućnostima praktične primene novih zakonskih odredbi. Beogradski univerzitet će o ovom pitanju raspravljati na današnjoj sednici Senata. 
– Na sastanku dekani su me zamolili da iznosimo svoje stavove sve dok se ne čuje glas svih fakulteta. Molim vas da imate u vidu da niko ne želi da odugovlači, već da svaki fakultet ima neke druge probleme i jako je teško doneti odluku koja će biti obavezujuća za sve. Nisu nam potrebni studentski protesti i još jedna izgubljena godina. Pokušavamo sve da rešimo na najbolji mogući način i da donesemo odluku koja će važiti za sve, a ne da je svaka institucija tumači kako joj odgovara – istakao je Kovačević, koji je ujedno i rektor Beogradskog univerziteta. 
Ipak, studenti odlučno tvrde da je ovoliko odugovlačenje bespotrebno i da se na ovaj način prebacuje odgovornost i donošenje odluke sa jednog tela na drugo. 
– Očigledno je da pravu vlast na univerzitetima imaju dekani fakulteta koji istrajavaju na odugovlačenju donošenja konačnog stava. Već godinu dana se čeka izjašnjavanje rektorskog kolegijuma o ovom pitanju, a oni jedini imaju pravo da donesu obavezujuću odluku. Imamo podršku zakonodavne i izvršne vlasti i ostaje nam još samo da se okrenemo sudstvu – ističe Srećko Šekeljić, član Saveza studenata Beograda.
Studentski predstavnici su još jednom ponovili da svi diplomci koji ne budu mogli da ostvare svoja prava moći da tuže fakultete i da će im studentske organizacije, ukoliko to bude neophodno, omogućiti besplatnu pravnu pomoć.
Takođe, predstavnici studentskih organizacija podsetili su rektore da su konkursi za upis na doktorske studije završeni i zamolili ih za njihovo ponovno raspisivanje. U novim javnim pozivima bi trebalo da stoji da uslove konkursa ispunjavaju svi diplomirani akademci, znači oni koji su stekli sedmi jedan stepen stručne spreme. 
Prema mišljenju Danijela Cvjetićanina, rektora BK univerziteta i potpredsednika KONUS-a, raspisivanje novog konkursa ne predstavlja problem, ali postavlja se pitanje da li studenti koji su studirali po starim nastavnim planovima i programima imaju osnovu za upis na doktorske studije. 
– Na ovim studijima će se raditi po novim nastavnim planovima i programima i one su koncipirane kao nastavak master studija. Mora da postoji neka provera znanja pre upisa studenta na doktorske studije, a pitamo se kako će oni da polože prijemni ispit – kaže rektor Cvjetićanin i dodaje da još nije poznato ni koliko konkursa može da bude raspisano jer se postavlja pitanje kvalifikacije predavača.
– Upozoravam vas da nas za godinu, dve čeka sastanak na kojem će se studenti koji studiraju po novim nastavnim planovima i programima žaliti jer oni, posle četiri godine studija, ne mogu nikako da dobiju master diplomu, već bačelor, a njihovi prethodnici su se bez problema upisali na doktorske studije – objašnjava Cvjetićanin.
--------------------------------------------------------------------------
Ministar Lončar podržao studente
Ministar prosvete Zoran Lončar je na jučerašnjem sastanku sa predstavnicima studentskih organizacija rekao da su zahtevi akademaca realni i da ih podržava, saznaje "Politika". On je tokom ovog susreta naglasio da će, zbog autonomije univerziteta, sačekati da senati svih univerziteta usaglase stavove, ali i da će Ministarstvo prosvete reagovati ako dođe do kršenja zakona prilikom izjednačavanja statusa diplomiranih i mastera.

Čamovu dasku niko neće
Zvuči crnohumorno, ali i naša pogrebna preduzeća prate modne trendove. Nastoje da ne zaostaju za kolegama iz Evrope koji su kovčege od medijapana proglasili najtraženijom robom ove godine, a kad je o spomenicima reč, oni crni su potpuno "aut", jer se sada uglavnom koriste svetli materijali, mermer i granit u bojama. Da je reč o ozbiljnoj delatnosti potvrđuje i to što se oni najveći "grobari", kako neki sebe zovu, jednom godišnje okupe na specijalizovanoj izložbi na Novosadskom sajmu, da po štandovima izlože sanduke, sarkofage, urne, pokrove, vence, s tim što je poslednji put svima za oko zapao onaj ispleten po konturi kontrabasa. Proizvođača petnaestak, a kupaca 350, dakle predstavnika javnih komunalnih preduzeća i prodavaca, koji robu proslede do krajnjeg kupca za sahranu.
Kakva tema, mnogi će odmah početi da govore "pu-pu-pu, daleko bilo", ali proizvođači i trgovci pogrebnom opremom uvek uzvrate onom narodnom – još se nije rodio taj koji nije umro i bio sahranjen. I, što je najgore – stvarno su u pravu. Eto naslednika Pantelije, Aksentija, Maksimilijana i ostalih članova čuvene filmske grobarske dinastije, pomisliće svi koji su se smejali dobro poznatim junacima iste profesije. Ali, u suštini reč je preduzećima koja dobro rade, jer posla, na našu žalost, ima. O onima što se otimaju o pokojnike, odnose cveće s groblja pa ga opet preprodaju ovde nema pomena, reč je o velikim firmama. Onim za koje iznenađenja ne postoje, što je bio slučaj pre dvadesetak godina kada je posebno pravljen sanduk dužine gotovo dva i po metra, visine blizu 70 centimetara i širine 75 centimetara, a u njemu je sahranjena osoba koja je bila teška oko 170 kilograma. Još nešto odskače od uobičajenog gostoprimstva u firmama koje se bave opremom za poslednji ispraćaj. Sa smeškom vas ponude kafom i na tacnicu uz šoljicu stave kesicu šećera "ukrašenu" kovčegom i onako nonšalantno ponude pepeljaru na kojoj piše "Hvala vam što pušite". Svoja preduzeća uz to nazivaju: "Večni san", "Horizontala", "Golgota", "Karma", "Flor", "Plavi svod", "Krin", "Vis" i specijalizovali su se za prodaju i izradu opreme "za onaj svet". 
Ono što se baš ne očekuje u firmi koja pravi pogrebnu opremu jesu priznanja, ali "Morna forest" iz Ljubovije je za svoje proizvode na onom okupljanju u Novom Sadu dobila četiri zlatne medalje i veliki pobednički pehar. Oni spadaju u grupu od sedam-osam proizvođača koji su osnažili toliko da ih i u Evropi znaju i od njih kupuju. Jeste da je medijapan hit, ali imamo mi prirodno drvo za Evropljane. Dopunjeno pleksiglasom.
– Naša firma je tek godinu dana na ovom tržištu, a specifični smo po tome što proizvodimo sanduke isključivo od bukve. Više od 60 odsto naše proizvodnje namenjeno je izvozu u Nemačku, Austriju, Italiju i Grčku. Kovčeg koji u ovim našim krajevima do sada nije viđen jeste ovaj kome je donji deo izrađen od bukve, a poklopac od pleksiglasa, potpuno providan, a isključivo je namenjen za sahranjivanje u grobnicama – ističe Nela Mihajlović-Snegić, menadžer za izvoz u "Morna forestu". Cene sanduka su od 130 do 650 evra.
Doduše, ima i sanduka koji staju 2.680 evra, ali socijalnog raslojavanja uvek je bilo, svuda pa i na groblju. Oni najjeftiniji su oko 150 evra, ali u proseku najčešće ožalošćena porodica kupuje onaj od 250 do 350 evra. U Hrvatskoj i Sloveniji su, kažu podaci, cene veće, pa onaj "prosečni" košta od 750 do 850 evra. Proizvođači savršeno poznaju i poštuju običaje verskih zajednica, pa im nije bio problem da naprave zelene sanduke, a po pokrovu izvezu polumesec. Inače, u Bosni i Hercegovini najjeftinija oprema za pokojnika iznosi oko 500 konvertibilnih maraka, ali u proseku svi biraju onu od hiljadu. 
Svake godine pogrebnici nastoje da iznesu pred kupce nešto novo. Ili kroz tihu, nenametljivu reklamu ponude novi stil. U svetu je najpodložnije promenama i modnom osmišljavanju šminkanje pokojnika. Kod nas to još nije postalo važno, verovatno zato što se u kapeli i na poslednjem ispraćaju kovčeg zatvara, a umrli ostaje u sećanju bližnjih onakav kakav je bio dok je bio živ. I garderoba pokojnika je uglavnom prava, novokupljena, nema ušteda u smislu nabavke one od papira, kartona. Kod nas se evropski trendovi prate, sudeći po rečima upućenih, po oblicima sanduka i izgledu venaca. Za ovu sezonu inovacija je specijalni lift za spuštanje sanduka u raku i neki novi rashladni uređaji za čuvanje tela do sahrane. Većina pogrebnih firmi ima svoje veb-sajtove, sa cenama, slikama kovčega (imena su im razna – crna ruža, ekskluziv, klavir, tajna večera, džambo, amer, španac) i svim što nude, čak i crnim čipkanim šalovima. Na sajtu beogradskih "Pogrebnih usluga", uz uobičajenu ponudu, postoji i link "Znamenite ličnosti" gde su po abecednom redu pobrojani mnogi lekari, pisci, glumci, političari sahranjeni na Novom groblju, date su njihove kratke biografije. U tekstiću o Dušku Radoviću stoji i onaj citat "I mi koji nikada nećemo umreti…".

Svađa Bošnjaka zbog sudije Zejnepe Kavrajić
Završnicu debate o "skupštinskoj listi" kandidata za sudije Ustavnog suda u srpskom parlamentu, obeležila je juče višečasovna svađa poslanika bošnjačkih stranaka. Poslanici Sandžačke demokratske partije osporili su kandidaturu Zejnepe Kavrajić tvrdeći, između ostalog, da je povezana sa narkodilerima, dok su poslanici Koalicije Lista za Sandžak, koji su je kandidovali, odbacujući sve optužbe tvrdili da "SDP-u smeta što je Bošnjak". Višečasovnu polemiku, u kojoj se nisu birale reči, započeo je Meho Omerović (SDP) tvrdnjom da Zejnepa Kavrajić ne ispunjava uslove ni po jednom kriterijumu. On je naveo da je Kavrajićeva osudila Avdija Eminija i Kasuma Rahmana, koje je policija uhvatila sa drogom, ali im je ukinula pritvor do pravosnažnosti presude. "Ovi dileri su sa teritorije Kosova i Metohije, pa vidite kad će se vratiti na izdržavanje kazne", rekao je Omerović. On je naveo i da je Kavrajićevu, kao predsednika izborne komisije, obezbeđivao "Aldin Murić, zvani Ćevap, protiv koga je podneto sedam krivičnih prijava zbog dilovanja droge, razbojništva i krađe". Mujo Muković (SDP) kazao je da je "u 90 odsto slučajeva koje je presudila gospođica Kavrajić, advokat odbrane bio isti, a svi u Novom Pazaru znaju za njihovu vezu i da unapred dogovaraju presudu, pa posle dele novac, koji advokat dobije od klijenta".
Bajram Omeragić (KLZS) optužio je poslanike SDP-a da "blate kandidata samo zato što oni nemaju svog kandidata, zato slušamo ovaj neviđeni govor mržnje". On je pozvao članove SDP-a da daju svog kandidata: "glasaćemo za njega". Muković je odgovorio da su oni deo DS-ovog poslaničkog kluba, koji nije, u skladu s dogovorom, predlagao kandidate. Omeragić je potom sa skupštinske govornice rekao da mu je Meho Omerović pretio rečima: "Nije ti ovo Novi Pazar, ovo je Beograd, ima mrak da te pojede zbog toga što govoriš". Omeragić je kazao da želi da obavesti nadležne organe da znaju o čemu se radi: "ako me mrak proguta, a ja se ne plašim".
Rekavši da ne želi da izigrava pomiritelja, ni svetog Savu, u "bošnjački spor" se umešao i Zoran Krasić (SRS), koji je pozvao Dušana Petrovića, ministra pravde, "koji je dobio dokumentaciju o ovom kandidatu", da kaže šta ona sadrži. Krasić je istakao da je i bivši ministar pravde Zoran Stojković dobijao pritužbe na istog sudiju, te da je i Odbor za pravosuđe i upravu, čiji je član bio, o tim pritužbama raspravljao, pa bi "bilo dobro da nam ministar Petrović da obaveštenje".
--------------------------------------------------------------------------
Matematika
Najavljujući da poslanici SDP-a neće glasati za listu, ako na njoj bude Zejnepa Kavrajić, Meho Omerović je kazao i da više od 160 poslanika ne stoji iza nje: "DS nema kandidata, kao ni radikali i LDP, dakle ’skupštinsku listu’ ne podržava većina". Nada Kolundžija, šef poslaničke grupe DS-a, objasnila je da će demokrate glasati za listu, a kandidate "u skladu sa dogovorom, nismo predlagali, zato što je predsednik Srbije predložio svoje". Vesna Pešić (LDP) nekoliko puta tražila je odgovor na pitanje ko je predložio pet kandidata, pored kojih nema imena predlagača, a kad joj je Kolundžija odgovorila da je to predlog poslaničkog kluba DSS–NS, Pešićeva je konstatovala: "Čulo se da DS nije dao kandidate zato što predsednik Tadić predlaže deset, ako je to takav odnos, pet prema pet, onda je sve u dlaku izmereno i vi ste ove ljude, koji ne smeju biti članovi stranaka, samim predlaganjem učlanili u svoje stranke".

Šta će sve tajne službe kriti od poslanika
Članovima Odbora za bezbednost Narodne skupštine Srbije, koji nadzire rad bezbednosnih službi, neće biti dostupni podaci o identitetu sadašnjih i bivših saradnika službi, o pripadnicima službe sa prikrivenim identitetom, trećim licima kojima bi otkrivanje tih podataka moglo da šteti, metodama pribavljanja obaveštajnih podataka, akcijama koje su u toku, o načinu primene posebnih postupaka i mera, o informacijama koje su pribavljene razmenom sa stranim službama i o tajnim podacima i informacijama drugih državnih organa koje poseduje služba.
Ovakvo rešenje predviđeno je predlogom Zakona o službama bezbednosti, poslednjim iz seta propisa, čije usvajanje je neophodno za raspisivanje predsedničkih izbora, koji je juče prosleđen i poslanicima.
U obrazloženju zakona je navedeno i da službe bezbednosti "ne vrše bezbednosnu proveru članova skupštinskog odbora, ali su članovi odbora, kao i lica koja učestvuju u njegovom radu, dužni da čuvaju poverljive informacije do kojih dođu u radu odbora, o čemu potpisuju posebnu izjavu".
Skupštinski Odbor za bezbednost treba da nadzire ustavnost i zakonitost rada službi, poštovanje političke, ideološke i interesne neutralnosti u radu službi i, između ostalog, trošenje budžetskih sredstava, razmatra predloge i peticije građana u vezi sa radom službi i utvrđuje činjenice o uočenim nezakonitostima i o tome donosi zaključke o kojima obaveštava Skupštinu. 
Direktor službe bezbednosti, najmanje jednom u toku redovnog zasedanja parlamenta podnosi izveštaj odboru o radu, a po potrebi ili na zahtev odbora, podnosi i vanredan izveštaj. Sednice odbora mogu biti zatvorene za javnost i tada predsednik ovog tela obaveštava javnost o njegovom radu.
Inače, predlogom zakona predviđeno je da bezbednosno-obaveštajni sistem Srbije čine Bezbednosno-informativna agencija, kao posebna organizacija i Vojno-bezbednosna agencija i Vojno-obaveštajna agencija, kao organi uprave u sastavu Ministarstva odbrane.
Iz predloga zakona, međutim, nije najjasnije da li se službe koje su postojale u sastavu Ministarstva inostranih poslova (Služba za istraživanje i dokumentaciju i Služba bezbednosti) ukidaju ili utapaju u jednu od tri pomenute agencije.
Prema predloženim rešenjima, za usmeravanje rada službi bezbednosti nadležan je Savet za nacionalnu bezbednost, za operativno usklađivanje službi zadužen je Biro za koordinaciju, a za nadzor njihovog rada Narodna skupština preko svog resornog odbora.Savet za nacionalnu bezbednost čine predsednici Republike i vlade, ministri odbrane, policije i pravde, načelnik Generalštaba Vojske Srbije i direktori službi bezbednosti. Predloženim rešenjima se detaljno utvrđuje nadležnost Saveta, pa on, između ostalog, razmatra pitanja iz oblasti odbrane, unutrašnjih poslova i rada službi bezbednosti, predlaže mere za unapređenje nacionalne bezbednosti, donosi zaključke kojima usmerava rad i saradnju službi bezbednosti sa službama bezbednosti stranih država i međunarodnih organizacija i daje mišljenje vladi o predlogu za postavljenje i razrešenje direktora službi. Vlada će, kako se predlaže, uredbom obrazovati Kancelariju Saveta bezbednosti, koja će obavljati stručne i administrativne poslove za Savet. Prema predloženim rešenjima, Biro za koordinaciju operativno će usklađivati rad službi i izvršavati zaključke Saveta, a, između ostalog, utvrđivaće način operativnog usklađivanja i osnivati mešovite radne grupe za operativne zadatke. Biro čine direktori službi bezbednosti i sekretar Saveta, a u njegovom radu, po pozivu, mogu da učestvuju predstavnici Ministarstva spoljnih poslova, direktor policije i načelnici uprava policije, republički javni tužilac, direktor Uprave carina i rukovodioci drugih državnih organa, organizacija i institucija. Pripadnici službi bezbednosti ne smeju biti članovi stranaka.

Nezavisno Kosovo napustilo bi 70 odsto Srba
Skoro 70 odsto Srba sa Kosova i Metohije napustilo bi pokrajinu ukoliko bi ona dobila nezavisnost, pokazuje istraživanje javnog mnjenja agencije "Strateški marketing", koje je juče predstavljeno javnosti u Medija centru. Oko 85 odsto ispitanih Srba sa KiM smatra da će se stepen nasilja povećati ako pokrajina dobije nezavisnost, dok 64 odsto ispitanih misli da će se stepen nasilja povećati čak i u slučaju da KiM dobije široku autonomiju u sastavu Srbije. Ispitani Srbi sa Kosova izdvajaju Rusiju kao zemlju kojoj najviše veruju (čak 61 odsto), dok Evropskoj uniji veruje samo osam procenata, a SAD-u jedan odsto ispitanika.
Tako na pitanje čiji bi poziv poslušali kada je u pitanju izlazak na kosovske izbore, Rusija je na četvrtom mestu, po odgovoru ispitanika, odmah posle predsednika Srbije, premijera i patrijarha. Ipak, samo 45 odsto ispitanih misli da Rusija štiti interese Srbije "kao istorijski bliske i pravoslavne zemlje", dok 21 odsto smatra da Rusija nema nikakve interese, a njih 26 odsto da koristi problem Kosova u pregovorima sa SAD i zemljama Zapada.
Čak 88 odsto ispitanika smatra da Vlada Srbije najviše pomaže Srbe na Kosovu, dok 62 odsto smatra da bez pomoći vlade ne bi mogli da prežive. Ipak, čak, 59 odsto anketiranih misli da postoje malverzacije u vezi sa novcem koji je namenjen Srbima u pokrajini, ocenjujući da u malverzacijama učestvuju lokalni političari (24 odsto) i direktori zdravstvenih ustanova (23 odsto), a da se one najčešće događaju u Koordinacionom centru (38 odsto). Oko 93 odsto ispitanika misli da bi pitanje o tome trebalo postaviti javno, jedan posto to odbija, a preostalih šest procenata nije za javno postavljanje ovog pitanja "jer bi to samo još pogoršalo položaj Srba sa Kosova".
Polovina ispitanih Srba u pokrajini smatra da je ekonomsko stanje njihove porodice loše, a Srbi sa jugoistoka su svojim ekonomskim stanjem nezadovoljniji od sunarodnika sa severa pokrajine. Nezaposlenost je glavni razlog lošeg ekonomskog stanja, smatra više od polovine anketiranih Srba.
Oko 78 odsto Srba smatra da ne bi trebalo da učestvuju na novembarskim izborima u pokrajini, ali većina anketiranih Srba smatra (oko 43 odsto) da bi izlaskom na izbore zajednica više dobila nego što bi izgubila (36 odsto).
Većina ispitanika (oko 75 odsto) smatra da je Evropska unija više sklona albanskoj strani, dok je na pitanje zašto SAD podržava nezavisnost Kosova i Metohije 43 odsto ispitanika odgovorilo "zato što ih plaćaju albanski lobisti", oko 27 odsto da SAD svoje geostrateške interese mogu bolje da ostvare sa Albancima nego sa Srbima, 19 odsto misli da su SAD obećale Albancima nezavisnost 1999. godine, dok preostalih 19 procenata smatra da Amerika podržava nezavisnost "zato što mrzi Srbe".
Prema rezultatima istraživanja, Srbi sa KiM smatraju u 48 odsto slučajeva da će pitanje statusa pokrajine biti odloženo na više od godinu dana, dok 24 odsto smatra da će biti rešeno do kraja 2008. godine.
Od institucija, Srbi sa KiM najveće poverenje imaju u Srpsku pravoslavnu crkvu, čak 92 odsto. Premijeru Srbije veruje 86 odsto kosmetskih Srba, Vojsci 80 odsto, a predsedniku 77 odsto."Strateški marketing" je za potrebe ovog istraživanja od 14. do 22. oktobra anketirao 889 Srba sa područja Kosova i Metohije.

ANA planira napad na sever Kosova?
Kosovska Mitrovica – Predstavnici Srpskog nacionalnog veća severnog Kosova saopštili su juče da je u selu Koš, između opština Istok i Rudnik, nedavno održan sastanak pripadnika Albanske nacionalne armije (ANA) na kojem je, između ostalog, planiran napad na severnu Kosovsku Mitrovicu, Leposavić i na enklave južno od Ibra. Detalje o planu napada izneo je juče Nebojša Jović, predsednik SNV-a Kosovske Mitrovice, pozivajući se na dokument do koga su došli "tajnim kanalima". Prema tom planu, kako je rekao Jović, ukoliko pregovori o statusu južne pokrajine ne budu išli u pravcu koji očekuju Albanci, teroristi iz redova ANA-e, napali bi severni deo Mitrovice, ali ne iz južnog dela grada, već iz pravca Muslimanskog groblja na putu Zvečan – Kosovska Mitrovica. 
Osim pripadnika ANA-e, u napadu bi učestvovali i Albanci iz sela Košutovo, Gušavac i Vidomirić. Prema Jovićevim rečima, napad na Leposavić teroristi bi izveli iz pravca sela Šaljska Bistrica, Košutovo i Ceranjska Reka, koja se naslanjaju na magistralni putni pravac Raška – Kosovska Mitrovica, a prvi na udaru našli bi se žitelji sela Ibarska Slatina i naselja Sočanica.
U dokumentu čije detalje je izložio Jović navedeno je da su se o napadu na sever Kosova i na enklave dogovorili, između ostalih, Daut Uka, Hazir Haziri, Adem Feriti, Gzim Rama i Šeremet Jašari, pripadnici ANA-e, na sastanku održanom 29. oktobra, a koji su logistički podržali Kadri Veseljij i Esad Ujkani iz Obaveštajne albanske službe.
Kako je pojasnio Jović, ukoliko bi ovaj plan ANA-e bio osujećen, onda bi Albanci krenuli u velike organizovane demonstracije širom Kosova, koje bi se pretvorile u nasilje slično onom iz 2004. godine, ali sa težim posledicama.
– Nasilje je planirano kao reakcija na inscenirano ubistvo ili neku sličnu situaciju za koju bi bila okrivljena srpska strana. Nije isključeno da je ovaj dokument namerno stigao u naše ruke da bi se zastrašili Srbi, a istovremeno izvršio pritisak na međunarodnu zajednicu za dobijanje nezavisnosti – kazao je Nebojša Jović naglasivši da dokument koji je stigao do njih neće "ni potceniti ni preceniti".
Predstavnik SNV-a je rekao da Srbi očekuju da na ovakve pretnje preventivno reaguju predstavnici kosovskih vlasti, kao i Kfor, od kojeg očekuju zaštitu.
--------------------------------------------------------------------------
Paravojne patrole na severu Kosova?
Pripadnici zabranjene albanske paravojne formacije Albanska nacionalna armija patroliraju severnim Kosovom, duž administrativne granice sa Srbijom, uprkos zabrani međunarodnih vlasti, tvrdeći da su se na to odlučili "isprovocirani srpskim pretnjama i da će braniti Kosovo do poslednjeg vojnika", objavila je juče agencija Asošiejted pres, a preneo Tanjug.
Komandant zabranjene Albanske nacionalne armije, koju je Misija UN na Kosovu proglasila terorističkom organizacijom, poznat pod nadimkom Preka, koji predvodi grupu od pedesetak ljudi obučenih u crne uniforme i naoružanih lakim pešadijskim naoružanjem poput "kalašnjikova", rekao je AP-u da njegova grupa patrolira severom Kosova da bi "sprečila srpski upad u taj region". "Mi smo na svojoj zemlji i mi im ne pravimo probleme, nego oni (srpske paravojske) hoće da dođu ovde. Naši neprijatelji jesu Srbija i Garda cara Lazara", rekao je Preka.
Međutim, na naše pitanje da li je tačno da pripadnici ANA-e patroliraju severom Kosmeta, Nebojša Jović, predsednik SNV-a Kosovske Mitrovice odgovorio je da nema takvih informacija.

Obezglavljena hobotnica
INTERVJUOrganizovani kriminal je kao hobotnica sa mnogo pipaka, koji se protežu u sve oblasti društva i povezuju i izvan granica zemlje, kaže za "Politiku" Pjetro Graso, italijanski nacionalni tužilac za borbu protiv organizovanog kriminala. Pitamo ga da li su otkrivene direktne veze između italijanske i srpske mafije. "Takve veze postoje, i u toku su dve istrage koje se odnose na šverc cigareta i na šverc droge. O detaljima još ne mogu javno da govorim dok istraga traje, ali opisaću vam na drugom primeru način na koji se povezuje organizovani kriminal u svetu, kao "mešovito preduzeće". Nedavno smo otkrili kako je kokain iz Kolumbije kupila španska teroristička organizacija ETA, koja ga je prodala Kamari, napolitanskoj mafiji, a ova ga je platila oružjem nabavljenim na Istoku... Jedini način da se suprotstavimo ovoj mreži jeste da se i sami internacionalno povezujemo, da uspostavimo čvršću saradnju pravosudnih organa. To je i jedan od razloga zašto sam opet došao u Beograd", objašnjava naš sagovornik.
Svoj prvi intervju za "Politiku" Graso je dao u maju prošle godine, odmah nakon što je u Italiji uhvaćen glavni šef sicilijanske mafije Bernando Provencano, zvani Traktor. Ozloglašeni vođa Koza nostre uhvaćen je u jednom malom mestu na Siciliji, posle više od četiri decenije skrivanja, a upravo ovih dana je uhapšen i njegov naslednik, Salvatore Lo Pikolo, zvani Baron.
– Trebalo bi, izgleda, češće da dolazim u vašu zemlju, jer svaka moja poseta usledi posle nekog velikog uspeha u borbi protiv organizovanog kriminala u Italiji – primećuje Graso. On dodaje da su, uz novog bosa Koza nostre, koji je gotovo četvrt veka proveo u bekstvu, uhapšena još tri najtraženija mafijaša u Italiji (jedan od njih je 35-godišnji Lo Pikolo mlađi) i, što je još važnije, Tužilaštvo je došlo do veoma važnih dokumenata. 
Da li će to ubrzati proces protiv Lo Pikola i ostalih članova sicilijanske mafije?
– U ranijim akcijama hapšenja nismo, na žalost, uspeli da pribavimo i pisane dokaze o nezakonitim radnjama Koze nostre. Sada prvi put imamo sve "crno na belo". Pored ostalog, raspolažemo imenima onih koji su plaćali reket i imenima mafijaša kojima su kasnije išle te pare. Našli smo i spisak sa teritorijalnom podelom Palerma po oblastima mafijaških aktivnosti.
Ovaj će materijal svakako biti upotrebljen u sudskom procesu, ali sam taj proces, od hapšenja do izricanja kazne, kod nas uvek dugo traje, jer moramo poštovati čitav niz zakona. Mafija to koristi, pokušavajući na sve načine da već tokom istražnog postupka poništi rezultate do kojih smo došli, zastrašivanjem sudija i svedoka i uništavanjem dokaznog materijala.
Lo Pikolo je, međutim, već osuđen u odsustvu (italijanski zakon to omogućava) na doživotnu robiju, tako da je odmah po hapšenju sproveden u zatvor. 
"Hobotnica" je obezglavljena, ali, da li je to i kraj Koza nostre, kako se nada predsednik Sicilije Salvatore Kufaro?
– Na žalost, ona još postoji, jer organizovani kriminal je isplativ posao, koji zahvaljujući globalizaciji često uspeva da nelegalno stečeno bogatstvo u jednoj zemlji investira u zakonite delatnosti u drugoj. Zato moramo da nastavimo borbu. Ali verujem da je, posle hapšenja Provencana, Lo Pikola i drugih, mit o nedodirljivosti mafije srušen. 
U Italiji je nedavno doneta uredba o deportaciji nepoželjnih stranaca, građana EU, na čijem su se udaru prvi našli rumunski Romi. Da li ona može biti upotrebljena i za obračun sa mafijom?
– Ne, ta uredba se odnosi na pojedinačne slučajeve nasilja i kriminala. A nisam baš uveren ni da je dobar način na koji se ona sprovodi.Aleksandra Mijalković
--------------------------------------------------------------------------
Sastanak sa Radovanovićem i Radisavljevićem
 Tužilačka istraga se u Italiji pokazala boljom nego sudska kada je u pitanju organizovani kriminal i zato je dobro što će Srbija preći na tužilačku istragu. Trajanje mandata tužilaca za organizovani kriminal u Srbiji je prilično kratko i trebalo bi da bude duže. Neophodno je, takođe, da Srbija donese zakon o konfiskovanju imovine kriminalaca. 
Ovo je Pjetro Graso rekao posle sastanka sa republičkim tužiocem Slobodanom Radovanovićem i specijalnim tužiocem Miljkom Radisavljevićem, dodavši da su srpsko i italijansko tužilaštvo stvorili osnove za dugoročnu saradnju "jer smo sigurni, na žalost, da će još dugo biti posla u borbi protiv organizovanog kriminala".
– Sudska istraga je imala dosta teškoća upravo u borbi protiv organizovanog kriminala jer je to borba protiv organizovanih grupa čiji su članovi veoma solidarni. Oni su se trudili da do početka suđenja unište dokaze koji su prikupljeni tokom istražnog postupka tako što su sudijama pretili i pokušavali da ih zaplaše. U sistemu tužilačke istrage lakše je sačuvati dokaze – rekao je Graso.A. Petrović

Bombardovanje Zagreba nije bilo teroristički akt
Od našeg stalnog dopisnikaZagreb, 13. novembra – Vrhovni sud Hrvatske potvrdio je odluku nižeg suda kojom je kao neosnovana odbijena tužba žrtava granatiranja Zagreba, koje je počekom maja 1995. izvedeno po naredbi tadašnjeg čelnika RSK Milana Martića. Konačna pravosudna ocena je da se u tom slučaju nije radilo o terorističkom aktu, što bi bila osnova za obavezu države da nadoknadi počinjenu štetu, nego da taj događaj spada u kategoriju ratne štete, jer se radilo – kako je ocenjeno – o odmazdi krajinske vojske zbog hrvatske vojne akcije "Bljesak" u zapadnoj Slavoniji.
Ovim, međutim, nije u potpunosti i završen ovaj slučaj, jer se ispostavilo da oni koji su podigli tužbu protiv države Hrvatske za naknadu štete zbog ubijenih ili ranjenih svojih bližnjih u tom granatiranju sada moraju da nadoknade parničke troškove (od sudskih su oslobođeni), što neki od njih ne mogu zbog siromaštva, pa im sledi zaplena imovine radi prisilne naplate. Među takvima je i Ksenija Kolombo, koja je u tom granatiranju izgubila majku Ivanku Kovač. "Nisam uopšte razmišljala o odšteti. Moja je majka civilna žrtva rata kakvih je bilo u Vukovaru, Dubrovniku, Slavonskom Brodu i mnogim drugim mestima. No, advokat nas je uverio da imamo zakonsku osnovu za tužbu i da ćemo je sigurno dobiti", kaže danas Ksenija, koja je u vreme raketiranja Zagreba imala 17 godina. 
Sa ocem i još šest porodica čiji najbliži su stradali u ovom Martićevom bombardovanju preko advokata Branka Šerića podigla je tužbu protiv države za naknadu štete na osnovu tada donetog Zakona o odgovornosti za štetu nastalu usled terorističkih akata i javnih demonstracija. Ukupno zatražena odšteta za te porodice iznosila je 3,5 miliona kuna (oko 500.000 evra).
Tužba je, međutim, odbijena a za tužioce je došla obaveza plaćanja parničnih troškova, što je zakonska obaveza i ne može se izbeći. Advokat se svojih troškova odrekao, oni sa slabijim imovinskim stanjem oslobođeni su od sudskih troškova, ali parnični troškovi ostaju kao obaveza i iznose oko 1.000 evra po tužiocu. "Jednostavno nemam 1.000 evra koje bih trebalo da platim državi. Nisam u stalnom radnom odnosu, ne mogu uzeti kredit, imam malo dete i ne nameravam se zadužiti kod kamatara. Mogu mi pleniti stvari po stanu ili me poslati u zatvor", kaže Ksenija, koja ne krije ogorčenje takvim epilogom. Državno tužilaštvo ne može da se odrekne parničnih troškova, jer ta sredstva idu direktno u državni budžet, što znači da o tome može odluku da donese jedino vlada. Zamenica glavnog državnog tužioca Zlata Hrvoj-Šipek kaže o tome zagrebačkom "Jutarnjem listu" da je ovo što se dogodilo žrtvama raketiranja Zagreba "etičko pitanje kojim bi se trebalo pozabaviti sami advokati". "Advokati strankama obećaju brda i doline, ali ih ne upozore šta će im se dogoditi ako izgube spor", ukazuje ona.
Advokat Šerić se brani da svoje stranke nije doveo u zabludu, jer im "i u rešenju piše da su oslobođeni sudskih taksa, a ne parničnih troškova" i prebacuje loptu na drugu stranu pitanjem "zašto Hrvatska nije od države agresora ishodila da joj plati ratnu štetu, a onda bi se iz te ratne štete mogli naplatiti njeni građani koji su nastradali". Iz tužilaštva mu odgovaraju da je "promašio adresu", jer to nije njihova nadležnost i podsećaju da postoji tužba za genocid pred međunarodnim sudom. Kako ova tema dolazi baš u finalu predizborne kampanje u Hrvatskoj može se očekivati novo "usijavanje" javnosti i međusobno optuživanje nosilaca vlasti i opozicije, pogotovo što se procenjuje da će na sličan način širom Hrvatske proći još oko 200 takvih tužbi podignutih od strane porodica čiji najbliži su stradali od srpske strane tokom proteklog rata.

Serija štrajkova u Francuskoj
Posle Sarkozijevog "francuskog poljupca" u SAD, kako je inače pariski dnevnik "Liberasion" naslovio njegov zagrljaj sa američkim predsednikom Džordžom Bušom nedavno u Vašingtonu i otopljenje odnosa između dve zemlje, francuskog predsednika su kod kuće dočekali narogušeni sindikati koji su najavili seriju štrajkova protiv njegovih reformi. "Crni novembar", kako su mediji nazvali niz obustava rada najavljenih u periodu od 13. do 29. novembra, počeo je sinoć štrajkom sedam od osam sindikata železničara. Nezadovoljni stavom vlade, koja je rešena da ukine sistem specijalnih penzijskih povlastica koje uživaju neki radnici državnog sektora, sindikati železničara su već štrajkovali 18. oktobra, uspešno samo kad je reč o odzivu štrajkača, jer vlada nije udovoljila njihovim zahtevima. Sinoć su posle 20 časova ponovo obustavili rad, a na štrajk je pozvala i većina sindikata zaposlenih u pariskom metrou. 
Njima će se danas pridružiti i zaposleni u elektrodistribuciji, takođe pogođeni namerom vlade da ukine specijalne penzione povlastice (kraći radni vek i veće penzije), dok su zbog vladinih mera kojima je predviđeno ukidanje velikog broja radnih mesta štrajk zakazali i sindikati prosvetnih radnika za 20. novembar, a sindikati radnika Pošte i Telekoma za 29. ovog meseca. 
Seriji štrajkova pridružili su se i studenti, koji su zbog reforme univerziteta protest počeli još prošle nedelje, a tokom minulog vikenda doneli odluku da se pridruže sindikatima i blokiraju stanice. Brojke o njihovom protestu su kontradiktorne. Dok studentski sindikati tvrde da su u četvrtak blokirali 40 univerziteta širom Francuske, vlada tvrdi da je protest zahvatio samo 10 visokoškolskih ustanova. 
Novi zakon o univerzitetu koji je letos izglasan predviđa veću autonomiju univerziteta s ciljem da budu konkurentniji i da se vrate u sam vrh obrazovnih institucija. Uprkos tome što je ministarka prosvete Valeri Pekres poručila da to ne znači da država diže ruke od visokoškolskih ustanova i ponovila Sarkozijevo predizborno obećanje da će u sledećih pet godina budžet univerziteta biti povećan za 50 odsto, studenti strahuju da novi zakon otvara put privatnom kapitalu i da bi univerziteti mogli da postanu žrtve diktata privatnih kompanija, što bi automatski drastično povećalo i školarine.
Ako se Nikola Sarkozi u SAD, opet po oceni "Liberasiona", izgubio u svom američkom snu, u Francuskoj će morati da ostane čvrsto na zemlji i pri svojim principima želi li da njegove reforme uspeju. Premijer Francuske Fransoa Fijon je, naravno, stao uz svog predsednika. Status kvo više nije moguć, poručio je u intervjuu listu "Žurnal di dimanš", a čelnik najvećeg sindikata CGT Bernar Tibo optužuje premijera da dramatizuje situaciju i produbljuje društveni konflikt. 
Šef opozicione Socijalističke partije Fransoa Oland juče je, obraćajući se novinarima, rekao da je Sarkozi imao šansu i za dijalog i za kompromis sa sindikatima, ali da on izgleda želi da iskuša svoju snagu. On je apelovao da štrajk bude kratak i efektan i da se ne produži u beskraj i ne razvodnji. 
Treba naglasiti da je, uprkos najavljenim protestima, većini Francuza jasna nužnost reformi. Istraživanja pokazuju da je 68 odsto njih protiv štrajkova ("Figaro"), ali i da 71 odsto građana Francuske oseća da vladine reforme za sada nemaju efekta ("Parizjen"). Mnogi intelektualci u Parizu, koji su glasali za Segolen Roajal na predsedničkim izborima, sada podržavaju Sarkozijeve reforme i tvrde da je ukidanje penzionih povlastica u rizičnim zanimanjima opravdano, jer ta zanimanja više nisu rizična. 
"Što je više štrajkova i protesta, ja sam čvršći", poručuje Sarkozi komentarišući nacionalni izazov pred kojim se našao ovog meseca.Ekonomisti nisu toliko optimistični. Čak i ako predsednik sada pobedi, pre ili kasnije će morati da plati cenu, upozorava Gzavije Timbo, tvrdeći da Sarkozi zna da jak konflikt sa sindikatima jača samo opoziciju, koliko god da sindikati nisu realni u svojim zahtevima.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Mađarska protiv jednostranih poteza
Od našeg specijalnog izveštačaBudimpešta, 13. novembra – Mađarska je protiv jednostranih koraka bilo koje strane u vezi sa rešavanjem budućeg statusa Kosova i Metohije. Mađarska radi na formiranju jedinstvenog stava Evropske unije o tom problemu i želi da sve zainteresovane strane postignu sporazum, da bi on bio osnova za postizanje rešenja, rekao je danas premijer Mađarske Ferenc Đurčanj, posle razgovora sa predsednikom Vlade Srbije Vojislavom Koštunicom. Naglašavajući da je najbolje za sve da dođe do kompromisa između Beograda i Prištine, Đurčanj je rekao da "dok postoji šansa za kompromis to moramo da podržavamo". 
Prema njegovim rečima, Mađarska očekuje da će do 10. decembra u Savetu bezbednosti Ujedinjenih nacija biti rešeno pitanje Kosova.
Na konferenciji za novinare posle sastanka dvojice premijera u mađarskom Parlamentu, premijer Koštunica je rekao da se Srbija od početka zalaže za kompromisno rešenje utemeljeno na principima međunarodnog prava, Povelje Ujedinjenih nacija i rezolucije 1244. Prema njegovim rečima, u kontekstu traženja najboljeg rešenja Srbija je nedavno posegnula i za modelom Hongkonga kao primerom uspešnog funkcionisanja suštinske autonomije u okviru suverene države.
"Na žalost, albanska strana u tom pogledu nije učinila ništa", istakao je Koštunica, dodajući da će Srbija i dalje ostati konstruktivna i zalagati se za kompromis a njega je najlakše postići, kako je primetio predsednik srpske vlade, uz poštovanje jednog od temeljnih principa međunarodnih prava – državnog suvereniteta i teritorijalnog integriteta.
Koštunica je još jednom naglasio da je poslednja instanca i u slučaju rešavanja budućeg statusa KiM Savet bezbednosti UN: "Svaki pokušaj traženja rešenja izvan SB UN ne samo da bi imao posledice po region, nego i po samu Organizaciju ujedinjenih nacija".
Odgovarajući na pitanja novinara o eventualnom proglašenju nezavisnosti južne srpske pokrajine, Koštunica je naveo da bi Vlada Srbije poništila takav akt koji bi značio i direktno kršenje Ustava Srbije, i prema prilikama bi preduzela druge mere. Koštunica je istakao da bi takav jednostrani korak Prištine za Srbiju bio ništavan i nevažeći. 
U vezi sa ovim pitanjem mađarski premijer je istakao da je važno da sve strane shvate neophodnost postizanja sporazumnog rešenja. "Ne tražimo euforičan trenutak nego dugoročnu stabilnost i to celog zapadnog Balkana", rekao je Đurčanj i ponovio da bi jednostrani koraci bilo koje strane bili "više od greške". 
U razgovoru koji je trajao više od sat vremena (nešto duže od protokolom predviđenog) dva premijera su se dotakla i pitanja ekonomske saradnje i položaja nacionalnih manjina.
Mađarski premijer je naveo da su mađarski investitori zainteresovani za ulaganje u Srbiju, a Koštunica je rekao da su dobrodošli, ukazujući posebno na značaj razvoja infrastrukture koja povezuje dve zemlje, jer kako je naveo "put Srbije prema severu i centralnoj Evropi vodi preko Mađarske, a put Mađarske ka jugu vodi preko Srbije".
Kada je reč o položaju nacionalnih manjina – male srpske u Mađarskoj i znatno veće mađarske u Srbiji – Koštunica je istakao da su one najbolji način povezivanja dve zemlje, a Đurčanj je naveo da je interes obeju zemalja da manjinske zajednice ne budu izvor konflikata, nego da obogate i Srbiju i Mađarsku.Srpski premijer je izrazio zadovoljstvo otvorenim i prijateljskim razgovorom sa mađarskim kolegom, koga je zvanično pozvao da uskoro poseti Srbiju.

Sumnje u čuvare bombi
Umesto da kao šok terapija naglo primiri političku krizu, vanredno stanje, koje je 3. novembra uveo pakistanski predsednik u generalskoj uniformi, iz dana u dan je produbljuje. Pakistansko sve izvesnije klizanje ka suštinskoj nestabilnosti se prati sa nesumnjivom zabrinutošću, koja je sigurno najveća u Vašingtonu. Pakistan je Americi od septembra 2001. glavni saveznik u borbi protiv Al Kaide i najistureniji front u ratu protiv terora čije je glavno bojište trenutno u susednom Avganistanu, i otuda Stejt department osude Mušarafovog nedemokratskog poteza kombinuje sa izrazima "podrške Pakistanu", grozničavo pri tom tragajući za opcijama i strategijom koja bi vodila ka izlazu iz situacije koja se po svemu može okarakterisati kao "pakleni scenario".
Njegovi glavni elementi su prvo mogućnost, koja je sve realnija, da se druga po veličini muslimanska zemlja (160 miliona stanovnika), dosad saveznik Zapada, pretvori u novi rasadnik islamskog radikalizma. Klice za to su već posejane: pokrajine uz avganistansku granicu već su postale "tvrđave talibana", a letošnji događaji u samom Islamabadu, u jednoj od njegovih najvećih džamija, pokazali su da se virus verskog fundamentalizma raširio i po celoj zemlji. Konačan dokaz za to bio je samoubilački napad prilikom povratka Benazir Buto iz političkog egzila, kada je poginulo oko 140 ljudi.
Ali ono od čega se američkim stratezima diže kosa na glavi, jeste druga mogućnost - da se islamski ekstremisti dokopaju pakistanskog nuklearnog arsenala. Glavni zaključak iz analiza koje su o ovoj temi poslednjih dana objavljene u vodećim američkim dnevnicima, pre svega u "Njujork tajmsu" i "Vašington postu", jeste da su opasne igračke u nesigurnim rukama - ali i da se u ovakvu situaciju došlo i zbog toga što je Bela kuća, dajući prednost "višim ciljevima", decenijama žmurila pred nuklearizacijom Pakistana.
On danas poseduje između 24 i 55 atomskih glava, uključujući tu i rakete koje mogu da ih dobace čak do Mediterana. Tvrdi se da Amerika ne zna tačno gde su sve uskladištene, ali da je dobila uveravanja kako su bezbedne, pre svega zato što se atomska jezgra čuvaju odvojeno od detonatora, kao i od raketnih sistema. Ključeve od atomskih silosa navodno ima samo uski krug generala lojalnih glavnom među njima, Pervezu Mušarafu.
Ali, koliko su ovi čuvari pouzdani? Pakistanska armija je sve donedavno smatrana najstabilnijom institucijom u Pakistanu, zemlji koja je pre 60 godina stvorena, da bi tek naknadno postala nacija, u čemu, po mnogim ocenama, ni do danas nije uspela.
Vojska je više od 30 godina postojanja Pakistana direktno upravljala zemljom, i verovatno bila jedan od ključnih faktora očuvanja njene celovitosti. Zapad je zato blagonaklono gledao i na puč iz 1999. kojim je na vlast došao general Mušaraf, koji je posle 2001. postao glavni partner i pozadinska podrška za NATO rat protiv talibana u Avganistanu - na sličan način kao što je general Zija ul Hak to bio tokom osamdesetih, u džihadu protiv tamošnje sovjetske okupacije. Žmurenje pred nuklearnim ambicijama Islamabada, razvoju njegove "islamske bombe" započetom još pred kraj šezdesetih, osvetilo se 1998, kada je Pakistan izveo čak pet atomskih eksplozija - i dramatično urušio ionako nepouzdan sistem globalnog nuklearnog nadzora.
Naknadno se, naime, ispostavilo da je "otac pakistanske bombe", nuklearni fizičar Abdul Kadir Kan, više od jedne decenije vodio privatni "nuklearni bazar", liferujući "nouhau" za atomsko oružje svim "nepoćudnim režimima" s vrha liste glavnih neprijatelja Amerike - od Irana, Severne Koreje do Libije. Ovaj skandal je pune dimenzije dobio tek 2004, kada je Kan priznao kome je sve, za dobre pare, pomagao. Ali, pošto je u međuvremenu stekao status nacionalnog heroja, za ovo mu nije suđeno - Mušaraf ga je specijalnim ukazom pomilovao, i danas je ovaj 72-godišnjak u kućnom pritvoru u Islamabadu, nedostupan za eksperte CIA koji sigurno za njega imaju mnogo pitanja.
Ono što se pak zna, to je da su dvojica Kanovih kolega 2001. u Avganistanu imali kontakte sa liderima Al Kaide, ali je nejasno kakvu su im ekspertizu pružili. U svakom slučaju, taj susret nije bio bezazlen.
Ono što je pak povod za aktuelne brige, jeste mogućnost da se, u kontekstu najnovije krize, armija podeli. U njoj je sada svaki peti oficir Paštun, pripadnik plemena koje živi u pograničnom području, s obe strane državne međe, čije su simpatije prema talibanima veoma jake. U najnovijim analizama ističe se i činjenica da je vojska već inficirana virusom islamskog radikalizma, koji se naročito primio u vojnoj obaveštajnoj službi, inače najzaslužnijoj za stvaranje talibanskog pokreta u završnici borbe protiv sovjetske okupacije Avganistana.
To sve znači da je pakistanski zaplet ponajmanje pitanje demokratije i toga da li će Mušaraf skinuti ili zadržati generalsku uniformu. U igri je mnogo veći i za globalnu bezbednost mnogo opasniji ulog.
Milan Mišić
-----------------------------------------------------------
Stranka Benazir Buto bojkotuje izbore
Lahore - Lider pakistanske opozicije i bivša predsednica vlade Benazir Buto najavila je juče da će njena strana najverovatnije bojkotovati parlamentarne izbore početkom sledeće godine. "Pakistanska narodna partija najverovatnije neće učestvovati na predstojećim izborima", izjavila je Buto preko telefona grupi novinara, preneo je AP. "Čini se da izbori nisu ništa drugo nego režirana predstava za ostanak na vlasti Pakistanske muslimanske lige... Zaključili smo da, čak i ako osvojimo vlast, to neće biti suštinska vlast, već samo privid vlasti", rekla je ona.
Tanjug

Sakašvilija plaši Kosovo
"Bilo kakva ishitrena i jednostrana odluka o budućnosti južne srpske pokrajine i te kako bi snažno uticala na prilike u Gruziji", izjavio je pre neki dan za "Politiku" Konstantin Kosačov, predsedavajući spoljnopolitičkog komiteta državne Dume Rusije, osvrćući se na prilike u otcepljenim gruzijskim republikama Abhaziji i Južnoj Osetiji. Prema rečima uglednog ruskog političara, bilo kakvo rešenje budućnosti Kosova izvan okvira međunarodnog prava odlučujuće bi uticalo i na sve druge slične situacije sa kojima se danas susrećemo u Evropi i šire. Sličnu procenu izneo je i ekspert nemačkog saveta za spoljnu politiku Aleksandar Rar. 
Ukoliko kosovski Albanci 10. decembra proglase nezavisnost a neke zemlje odluče da je priznaju, tog momenta pojaviće se pitanje nezavisnosti Abhazije i Južne Osetije, "a neće ga postaviti samo Rusija", tvrdi Rar. Nemački stručnjak upozorava i da bi rešenje budućeg statusa južne srpske pokrajine moglo da bude odlučujuće za cepanje Gruzije na tri nezavisne države, ili njen opstanak kao celine.
Istorija postsovjetske Gruzije prilično je burna. Neposredno pred raspad SSSR-a, 9. aprila 1991. ova kavkaska republika se odvojila od velike evroazijske matice i proglasila nezavisnost. U maju iste godine dobila je i prvog predsednika - Zvijada Gamzahurdiju. Ali već u decembru 1991. stvari su krenule nizbrdo. U državnom udaru, koji su predvodili delovi Nacionalne garde i paravojna organizacija "Medrioni", Gamzahurdija se spasao bekstvom iz zemlje. U žestokim okršajima, koji su obeležili prelazak iz 1991. u 1992. godinu, na ulicama Tbilisija je smrt našlo 113 ljudi. 
Sve to je predstavljalo uvod u pravi građanski rat koji je trajao skoro do 1995. a u kojem su dve gruzijske republike Abhazija i Južna Osetija uspele, de fakto, da steknu nezavisnost. Nažalost, uz velike žrtve: stotine hiljada ljudi, i sa jedne i sa druge strane novouspostavljenih granica, morale su da napuste svoja ognjišta i krenu u izbeglištvo. 
Sadašnji predsednik Gruzije Mihail Sakašvili na vlast je došao 2003, takođe pod burnim okolnostima - na krilima "revolucije ruža". Vešto generišući narodni gnev zbog siromaštva u koje je država zapala, a uz velikodušnu finansijsku pomoć Amerikanaca, naterao je svog prethodnika i bivšeg Gorbačovljevog ministra Eduarda Ševardnadzea da se povuče u penziju. Tada je obećao da će državu izvući iz ekonomske bede i vratiti joj celovitost. Malo šta od pomenutog je uspeo da ostvari, u svakom slučaju ne u meri u kojoj se to od njega očekivalo. Prosečni mesečni prihod po domaćinstvu u Gruziji još uvek ne premašuje 200 američkih dolara, a ispod granice siromaštva preživljava 34 odsto građana. 
Na sve to, Sakašviliju se na pleća navalilo i breme kosovskog separatizma. Ispostavilo se, međutim, da gruzijski predsednik mnogo realnije sagledava ovakve probleme od njegovih mentora na Zapadu, a posebno u SAD. Shvatio je da će parlamentarni i predsednički izbori u Rusiji, zakazani za decembar ove i mart naredne godine, dodatno učvrstiti autoritet i politiku šefa najveće države na svetu Vladimira Putina, posebno među žiteljima Abhazije i Južne Osetije kojima je i ovako ruski pasoš miliji od gruzijskog. Pored toga, svako rešenje kosovskog problema - dobro ili loše, dogovoreno ili nametnuto - predstavljaće obrazac i za gruzijske prilike.
Sakašviliju je jasno i to da će jedna od najzapaljivijih predizbornih tema kod velikog suseda biti upravo stanje u Gruziji, Abhaziji i Južnoj Osetiji. A "kosovki rasplet" i ruski izbori sigurno nisu nešto sa čime bi on mogao lako da se nosi. "U kakvoj bismo se situaciji mogli naći - gruzijski izbori, ruski izbori, Kosovo i apsolutno realna pretnja velike konfrontacije u Abhaziji", vajkao se Sakašvili. Zato je insistirao da se domaće izborno ogledanje, prvobitno predviđeno za naredno proleće, pomeri za kraj 2008. Umesto razumevanja, naišao je na žestok otpor opozicije. Otud i njegova tvrdnja da iza bunta koji je proteklih dana potresao Tbilisi, a koji je okončan uvođenjem vanrednog stanja, stoje Rusija i ruske tajne službe.
Ali to je već teren na kojem se takmiče Moskva i Vašington. Namera SAD da državu Sakašvilija pretvore u sopstvenu vojnu bazu sukobljava se sa činjenicom da bi otcepljenje Abhazije i Južne Osetije bilo samo uvod u prisajedinjenje ovih republika matici Rusiji. Tako smanjena Gruzija sigurno ne bi imala ni ekonomsku ni vojnu snagu da kontroliše puteve energenata iz centralne Azije ka zapadu Evrope, što i jeste glavni cilj Amerikanaca. Sem toga, režim Sakašvilija je već na staklenim nogama i malo ko i kod kuće i u svetu na njega gleda blagonaklono. 
Ispada da bi za gruzijskog predsednika najbolje bilo da se vreme zaustavi, da ne postoje Kosovo, separatizam, opozicija, Rusija... Ali, odmor mu ne daju upravo glavni pokrovitelji - Amerikanci.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>