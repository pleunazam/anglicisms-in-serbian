<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Srbija u polufinalu
Naši odbojkaši igraće u polufinalu 25. evropskog prvenstva. Ko će im sutra biti protivnik za ulazak u finale (Rusija ili Španija) određeno je sinoć žrebom u Moskvi, gde će se i igrati utakmice za medalje.U poslednjem okršaju u Petrogradu naš tim je izgubio od Španije s 3:2 (26:24, 25:19, 24:26, 22:25, 15:10), koja je sačuvalo prvo mesto u našem skupu. Nama su dva seta i bila neophodna da uđemo među četiri najbolje reprezentacije Starog kontinenta, pošto je Nemačka pre toga savladala Francusku s 3:0. Cilj smo ostvarili, iako je izgledalo da su nam kola nepovratno otišla nizbrdo.
Španci su dobili prva dva seta, a naročito su u drugom bili nadmoćni, dok nam je u trećem voda došla do grla. Njihov selektor Italijan Anastazi je izveo s igrališta prvu postavu i uveo sveže snage, koje su igrale bez opterećenja, jer je njihova reprezentacija već prebrinula sve brige. 
Za razliku od njih za naše odbojkaše je bilo biti ili ne biti, a pod takvim okolnostima je najteže da se igra. Imali su suparnici prednost od 14:11, zatim smo se izborili da preimućstvo pređe na našu stranu (21:19), ali dok dlanom o dlan stanje se potpuno promenilo. Gubili smo s 23:21, a vrata polufinala su poput srednjovekovnih gradskih kapija počela da se spuštaju pred nama. 
Na sreću, naši igrači su imali živce od čelika. Španci su, ipak, bili od mekšeg materijala, pa su počeli da popuštaju. Izjednačili smo na 23:23, a nije naše odbojkaše pokolebalo ni kada je protivnik ponovo imao meč-loptu (24:23). Ponovo su bili moćni, španskim igračima su drhtale ruke, čak i njihovom najboljem odbojkašu svih vremena 37-ogodišnjem Rafaelu Paskualu (24:24), zatim je naš bedem na mreži bio neprobojan, a planina nam se svalila sa srca kad je Peres bio neprecizan i naša ekipa je ostala u trci za polufinale.
Četvrti set nije bio mnogo lakši, mada smo gotovo sve vreme vodili. Ta prednost nikada nije bila toliko velika da bi moglo da se odahne, čak je Španija stizala našu prednost, poslednji put na 17:17. Ali, i tada smo bili jači i od protivnika i od silnih nevidljivih prepreka. Španci su nam ponovo dahtali za vratom kad su smanjili na 23:22 i to tako pošto je Paskual iz trećeg pokušaja nekako osvojio poen. Međutim, kao da je tada sreća zaključila da im je dosta pomagala u tom setu, pa je odlučila da ih malo ostavi da se sami snalaze. Osvojili smo 24. poen, a onda su Španci promašili naše polje i konačno smo mogli da odahnemo – ušli smo u polufinale.
Peti set je bio puko otaljavanje posla. Selektor Kolaković je izveo drugu postavu, pa su Španci dobili set, koji više nije imao nikakav značaj. 
- Veoma sam zadovoljan plasmanom u polufinale, ali nisam zadovoljan igrom, pa se nadam se da je ovo bio samo naš loš dan. Moram da kažem da psihološki nismo bili spremni. Možda je to posledica dodatnog pritiska, koji smo osećali posle brzo završenog meča između Nemačke i Francuske, - objasnio je kapiten Nikola Grbić. - Pored toga Španci su nas dočekali sjajnim servisom. Na sreću, promenili su kompletnu postavu u trećem setu, što nam je pomoglo, pa smo osvojili ta dva seta i plasman u polufinale.
- Iskreno, mislio sam da ću se više radovati ovom velikom uspehu, ali trenutno osećam neku gorčinu. Nadam se da će, kada budemo u avionu za Moskvu, osećaj biti lepši. Ušli smo u meč premlako i psihički nespremni. U prva dva seta smo  napravili mnogo grešaka i nismo igrali po planu. I setove koje smo dobili odigrali smo veoma nervozno, u grču. Ipak, mislim da smo prethodnim igrama zaslužili plasman u polufinale, - istakao je selektor Igor Kolaković.
Danas na prvenstvu nema utakmica. Za Ruse i Fince je to slobodan dan pošto su u Moskvi, dok je za nas i Špance to dan za selidbe, jer se prelazimo iz Petrograda u glavni grad Rusije.  
Dvorana: Jubilarna. Gledalaca: 2.500. Sudije: Dudek (Poljska) i Saltalipi (Italija).
SRBIJA: Kovačević, Janić, Vl. Petković, Boškan, Stanković, Samardžić, N. Grbić, Nikić, Gerić, Miljković, Starović, Podraščanin. Selektor: Kolaković.
ŠPANIJA: Paskual, Perez, Lobato, Seviljano, M. A. Falaska, Subijela, G. Falaska, Molto, Garsija-Tores, De la Fuente, Rodriges, Ernan. Selektor: Anastazi.
-----------------------------------------------------------
Posle 20 godina polufinale bez Italije
Italijani ne samo što su se rastali od titule evropskog prvaka, nego prvi put posle 1987. nisu ni polufinalisti. Na prethodnih devet prvenstava uvek su osvajali medalju: u Stokholmu 1989. zlato, u Berlinu 1991. srebro, u Turkuu 1993. i Atini 1995. zlato, u Ajndhovenu 1997. bronzu, u Beču 1999. zlato, u Ostravi 2001. srebro i u Berlinu 2003. i Rimu 2005. zlato.
S. R.

Elektronski pop za Evropu
Nominacijom za novoustanovljenu nagradu "New Sounds of Europe" u izboru televizijske stanice MTV Adria, beogradskom elektronski pop sastavu "Intruder" ukazala sa šansa za afirmaciju van granica naše zemlje.
Grupa postoji više od petnaest godina i od 1998. izdala je pet studijskih albuma i nekoliko singlova, neprestano svirajući po našoj zemlji. Osnivački dvojac Nebojša Marković–Ivan Halupka od ranih radova je pod uticajem eksperimentalne elektronske muzike vremenom približavao svoj izraz pop formi, uporedo stvarajući bend čiju trenutnu postavu, osim njih dvojice, čine i gitarista Vladimir Vrzić, bubnjar Boris Kunčer i pevačica Ivana Smolović, jedan od najboljih ženskih vokala na ovim prostorima.
U razgovoru za naš list, Ivana i Nebojša pozitivno su ocenili nominaciju grupe za nagradu "Novi zvukovi Evrope" koja se od ove godine kao novoustanovljena nadovezuje na prošlogodišnju koju je osvojila Aleksandra Kovač.
Put do glavne nagrade podseća na evrovizijski: "Intruder" će se prvo takmičiti u regionalnoj konkurenciji sa bendovima i izvođačima iz Slovenije, Hrvatske, BiH i Makedonije. Najboljeg među njima izabraće gledaoci glasanjem na internet-strani muzičke televizije do 23. septembra, a pobednik će biti proglašen 29. septembra na koncertu u Zagrebu.
Ako "Intruder" pobedi, naći će se u konkurenciji još 15 regionalnih predstavnika koji će biti izabrani širom Evrope. Od 14. oktobra, otpadaće po jedan kandidat dnevno. Takav ritam takmičenje će se zadržati do 28. oktobra kada će u konkurenciji ostati tri predstavnika. Oni će nastupiti 1. novembra na dodeli "Evropskih MTV nagrada" u Minhenu, kada će biti proglašen ovogodišnji kontinentalni pobednik u ovoj kategoriji.
Ovakav razvoj događaja priznanje je za kontinuiran i mukotrpan rad ove, diskografski, plodne grupe koja je u veoma teškim uslovima za bavljenje ovim poslom uspela da se izbori za svoj deo prostora na domaćoj sceni. Nebojša o tome kaže:
– Odavno sam shvatio da nema svrhe da kukamo. Umesto toga, na nama je da pravimo muziku jer je prvenstveno radimo zbog sebe, da bismo ono čime smo najzadovoljniji zatim predstavili publici.
Osvrćući se na identitet grupe, Nebojša nastavlja:
– Najbitnije je da mi konstantno stvaramo pesme i radimo spotove koji čine da se naš vizuelni identitet uklapa u kompletnu priču grupe. Mislim da se to pokazalo kao ispravno, jer bend traje više od deset godina, a pri kraju je i priprema pesama za predstojeći šesti studijski album. Ono što je najlepše u svemu jeste to da ne nameravamo da prestanemo. Mislim da se stalno nalazimo na početku budući da iznova otkrivamo nešto zanimljivo u našem bavljenju muzikom.
Ivana, koja je takođe i pevačica beogradskog indie/americana dueta "Ika", otkriva zašto su tekstovi "Intrudera" na engleskom jeziku:
– Uglavnom slušam muziku koja se izvodi na engleskom, pa verovatno zato i pišem tekstove na tom jeziku. Naravno, pričam na srpskom – našalila se pevačica grupe.
Grupu, osim iščekivanja odluke gledalaca MTV Adria, očekuje i nastup na poslednjoj večeri festivala beogradskih di-džejeva i elektronskih bendova "Ovo je moj grad", koji će od 20. do 23. septembra biti održan na Tašmajdanu. O domaćoj elektronskoj muzičkoj sceni Nebojša kaže:
– Mislim da je svaki bend za sebe potpuno individualna pojava. Na primer, mi ćemo poslednje večeri festivala nastupiti sa grupom "Mistake Mistake" sa čijim smo članovima dobri prijatelji. Ta dva benda su zaista različita. Ono što oni rade ima minimalne dodirne tačke sa našom muzikom, zajednička tačka nam je elektronska muzička podloga. Oni više vuku na rege, raga i ostale potpravce, dok smo mi više bend u pop maniru. I ostali izvođači na festivalu, kao što su di-džejevi Vukan i Velja Mijanović, pioniri elektronskog zvuka kod nas, dosta se razlikuju među sobom tako da je postojanje neke "scene" više tvorevina medija. Ono što bih želeo da istaknem jeste to da su muzičari koji se bave ovom vrstom muzike, prema mom shvatanju, dosta kolegijalniji nego što je to slučaj u drugim oblastima. Između sebe stalno sarađujemo. Nedavno smo sa novosadskom elektronskom hiphop grupom "Hain Teny" razmenili remikse, a to ćemo uskoro učiniti i sa "Mistake Mistake".Izražavajući zadovoljstvo dosadašnjim radom svoje grupe, uz nadu da će u budućnosti biti još zadovoljniji, Nebojša navodi stvaralaštvo grupe "Moloko" kao primarni izvor inspiracije. On iz domaće ponude izdvaja Aleksandru Kovač i grupu "Lira vega", dok mu je omiljeni inostrani bend norveški "Royksopp", čiji novi album s nestrpljenjem očekuje. Od novih imena na muzičkoj sceni sviđaju mu se bendovi poput brazilskog sastava "Bonde Do Role" i britanskih grupa "Arctic Monkeys" i "Hot Chip". Ivana od domaćih bendova najviše sluša "Veliki prezir", a od stranih voli sve ploče potpisane sa "Iron and Wine".

Spremni za novi let
Devetnaest godina od poslednjeg nastupa, koji se dogodio na proslavi 40. rođendana izdavačke kuće "Atlantik", legendarni hard-rok bend "Led cepelin" ponovo će se okupiti povodom koncerta u Londonu koji bi trebalo da bude održan 26. novembra.
Karta za ovaj događaj, koji će biti u londonskoj "O2 areni", koštaće 125 funti i njihova kupovina je ograničena na dve po osobi. Postava "Led cepelina" za ovaj koncert biće ista kao i u jedina dva nastupa nakon raspuštanja grupe 1980. godine koji su održani u Filadelfiji u okviru "Live Aid" koncerta 1985. godine i na proslavi 40. rođendana diskografske kuće "Atlantic" tri godine kasnije. Osim tri originalna člana, pevača Roberta Planta, koji je ove godine posetio našu zemlju nastupajući na "Egzit" festivalu, gitariste Džimija Pejdža i basiste Džona Pola Džonsa, za bubnjevima će se naći Džejson Bonam, sin pokojnog Džona Bonama, originalnog bubnjara grupe.
Ovo će biti prvi kompletan koncert ove grupe od tragične smrti Džona Bonama, koji se ugušio tokom povraćanja do kojeg je došlo usled dejstva alkohola. Osim nastupa grupe "Led cepelin", planirana su i gostovanja Paola Nutinija, Pit Tauzenda, gitariste grupe "Hu", bivšeg basiste "Rolingstonsa" Bila Vajmena i njegove prateće grupe "Rhytm Kings". Promotor ovog događaja, Harvi Goldsmit na konferenciji za štampu je najavio da postoji šansa da se na bini tokom nastupa pojavi i frontmen "Rolingstonsa" Mik Džeger.
O ponovnom okupljanju grupe u krugovima muzičke industrije "šuškalo" se cele ove godine. Za 11. novembar planiran je izlazak dvostrukog "best of" izdanja grupe koji će se zvati "Mothership". Na njemu će se naći sve one pesme po kojima je grupa ostala zapisana kao jedna od najvažnijih u istoriji rok muzike. Grupa je tokom kasnih šezdesetih i sedamdesetih godina prošlog veka izdala osam studijskih albuma za koje se smatra da su ključni u formiranju hevimetal žanra."Led cepelin" je prestao sa radom 1980. godine. Od tada je grupa svirala uživo samo dva puta, a nastup na "Live Aid"-u, tokom kojeg su odsvirali četiri pesme, članovi grupe sigurno žele što pre da zaborave budući da su jedini učesnici ove manifestacije koji nisu dozvolili korišćenje materijala sa njihovog nastupa za DVD izdanje iz 2004. godine.

Moderna bajka: od konobarice do princeze
Ako mislite da je nemoguće da konobarica postane princeza, iznenađenje stiže iz Belorusije i to iz hotela "Minsk", u kome se protekle nedelje desila prava moderna bajka. Naime, u istoimenom hotelu, pre dve nedelje odseo je šeik Sajid bin Maktoum al-Maktoum (30), član vladajuće kraljevske porodice Dubaija, i to kao učesnik takmičenja u pucanju na glinene golubove. 
Iako je njegova jedina namera u tom momentu bila da osvoji medalju već prilikom ulaska u hotel šeiku je zapala za oko devetnaestogodišnja konobarica Nataša. Da je reč o ljubavi na prvi pogled najbolje svedoči činjenica da je princ dva puta produžavao boravak u hotelu, sve dok se protekle nedelje nije oženio mladom izabranicom, koja je pre dva meseca došla iz Azerbejdžana i počela da radi. Ova vest, gotovo preko noći, stigla je na naslovne strane beloruskih tabloida. Osoblje hotela nije skrivalo iznenađenje novonastalim spletom okolnosti, pre svega zbog činjenice da šeik nije imao priliku da vidi Natašu Muslimorovu. 
– Princ gotovo da nije ni izlazio iz predsedničkog apartmana. Tu je provodio najveći deo vremena. Molio se pet puta dnevno, kuvari su mu donosili hranu na noge i jedina osoba koja je kod njega ulazila bila je sobarica, tako da ne znam kada i gde je upoznavanje moglo da se desi – kazao je Pavel Novakovski, marketing menadžer hotela. 
Budući da su detalji ovog nesvakidašnjeg susreta i dalje pod velom tajne, mediji vrše različite spekulacije. Nataša Muslimorova u kratkoj izjavi za list "Kosmomolska pravda" rekla je da se udala iz ljubavi i da zaista voli šeika. 
Ipak, ona će morati da podeli svoju ljubav sa još jednom ženom, prvom suprugom mladog princa sa kojom on ima već petoro dece. O tim detaljima Nataša Muslimorova, takođe islamske veroispovesti, nije mogla da govori, kako je kazala, bez odobrenja supruga.Uz svu medijsku pompu novopečeni bračni par napustio je Belorusiju i zaputio se na Kipar, gde se održava novo takmičenje. Kako su novinari duhovito prokomentarisali, ovoga puta bilo bi bolje da Nataša bira hotel i to onaj sa manje lepim konobaricama.

Ljubavni nestašluci političara
Na zajedničkim nastupima u predsedničkoj kampanji Bil i Hilari Klinton deluju kao savršen par. U pauzama između političkih komentara drže se za ruke, grle se i intimno šapuću. A opet, među pristalicama senatorke iz Njujorka sigurno ima onih koji se pitaju: "kako su, zaboga, ovo dvoje još uvek zajedno?".
Činjenica je da avantura njenog supruga kao duh lebdi nad zahuktalom predsedničkom kampanjom Hilari Klinton. Kako i ne bi, kad je ceo svet u nastavcima pratio "sapunicu iz Ovalne sobe".
No, to nije jedini duh preljube u ovoj kampanji. Rudi Đulijani je u trećem braku, Džon Mekejn je prvu suprugu prevario ovom sadašnjom, a Njut Gingrič je nedavno priznao da je imao vanbračnu vezu u isto vreme kada je Klinton pravio nestašluke, piše londonski "Gardijan".
I Evropljani vole da znaju s kim spavaju njihovi političari, ali to ne utiče na njihovu odluku za koga će glasati. Nikola Sarkozi je u maju izabran za predsednika Francuske, iako se o njegovom braku redovno raspravlja na pariskim večerama. U Britaniji su seks-skandali više industrija nego moralno pitanje. Kada su prošle godine novinari iščačkali da je tadašnji zamenik premijera Džon Preskot imao vezu sa svojom sekretaricom, njegova žena je već narednog dana prodala priču jednom tabloidu, a Preskot je još godinu dana ostao na položaju. U vreme dok je bio ministar unutrašnjih poslova Dejvid Blanket bi se možda lako provukao sa ljubavnom aferom da nije "sredio" vizu za dadilju, piše "Gardijan".
Međutim, u Americi bi preljubnici trebalo da strahuju od izbora. "Njusvikova" ovogodišnja anketa je pokazala da više od 43 odsto Amerikanaca ne bi glasalo za kandidata koji je imao vanbračni izlet. Prema prošlogodišnjoj Galupovoj anketi, oni smatraju da je preljuba gora od kloniranja ljudi.
Pa kako onda Đulijani tako dobro stoji i ima snažnu podršku evangelista? Odgovor nije u anketama, gde ljudi govore ono što misle da bi trebalo, nego u spavaćim sobama. Promena u stavu prema političarima preljubnicima u skladu je sa promenom u životima običnih Amerikanaca, zaključuje novinarka britanskog lista.
Kada je Kenedi vodio prijateljice na brčkanje u predsednički bazen, daleko od očiju novinara, Amerikanci nisu smatrali da preljubnici imaju karakternu manu. U tome su možda videli glamur i strast. Muževi su radili po ceo dan, a žene pazile decu i kuću i bilo je shvatljivo da supružnici imaju tajne, muškarci i da se hvale "podvizima". Lindon Džonson toliko je mrzeo što je bio u Kenedijevoj senci, da je jednom prilikom rekao: "Imao sam više žena slučajno, nego on namerno".
Pravila za političke i "obične" preljubnike počela su da se menjaju sedamdesetih godina prošlog veka. Bilo je sve više zaposlenih, samim tim samostalnih žena, i na snagu je stupila nova mantra "prevara znači kraj". Predsednički kandidat Geri Hart povukao se iz trke 1987. čim se saznalo da je proveo noć sa plavušom koja mu nije bila supruga. I Holivud je dao svoj doprinos samo par godina kasnije filmom "Fatalna privlačnost", sa snažnom porukom da ne postoji bezopasna ljubavna afera.
Krajem devedesetih, Amerikanci su preljubu posmatrali kao pokazatelj psihičkog poremećaja sa grupama za podršku "izneverenim suprugama" i zabludelim "zavisnicima od seksa". Kada su Klintonovi nestašluci sa Monikom Levinski izbili na videlo, protivnici u Kongresu su viknuli "uhvatili smo te". Ali on je mudro sledio uputstva terapeutskog priručnika koji su Amerikanci imali kod kuće. Prvo je priznao, a onda krenuo na pokajničku turneju izvinjavanja. Ono što je detaljno opisao tužiocu Kenetu Staru bilo je isto ono što su Amerikanci govorili svojim psihoterapeutima. Odmah posle glasanja za impičment podrška mu je skočila na 73 odsto.
Javnost se i dalje čudila zašto je Hilari prešla preko muževljevih neverstava, a bračne eksperte su zasipali pitanjima da li je taj brak čist politički ugovor.
Čini se da su Amerikanci u međuvremenu uhvatili korak sa Klintonovima približavajući se optimističnijem evropskom shvatanju braka. Psihijatri i verske grupe prihvatili su stav da prevara ne mora da bude "smrtna kazna" za zajednicu dvoje ljudi.Međutim, iako vernost više nije nužan preduslov, ljubavna priča jeste. Najprihvatljivije objašnjenje za prevaru je "odljubljivanje" od jedne osobe da bi se zaljubili u drugu. Kandidati to imaju na umu, Đulijani daje sve od sebe da bi pokazao kako je njegova sadašnja supruga, iako je do nje došao preko neverstva, istinska ljubav njegovog života.

Pokrenite se
Stručnjaci klinike Mejo, pod rukovodstvom doktora Džejmsa Levina, ustanovili su da mršavi ljudi dnevno provedu u proseku 2,5 sata više u pokretu od gojaznih. Taj višak aktivnosti sagori 350 kalorija dnevno, što iznosi 13 kilograma godišnje. Dakle, poruka je jasna – pokrenite se!
Kako ubaciti nekoliko minuta dodatne aktivnosti u svaki sat? Vaš cilj je 10.000 i više koraka dnevno! Izgleda mnogo, kada se uzmu u obzir sve ove nule? Nije ništa nedostižno, a evo kako.
Parkirajte auto na udaljenom delu parkinga i prepešačite taj deo.
Koristite stepenice umesto lifta do drugog sprata.
Prošetajte do kolege i prenesite mu poruku usmeno, umesto telefonom.
Umesto pauze za kafu skoknite u desetominutnu šetnju.
Pauzu za ručak iskoristite tako što ćete sami da odete do restorana, prodavnice ili obližnjeg kioska gde kupujete obrok.
Čekajte aktivno: kod doktora, na aerodromu, u restoranu ili ako je kompjuter spor, ustanite, protegnite se, savijte se, ispravite leđa.
Gledajte televizor hodajući na pokretnoj traci ili vozeći sobni bicikl ili se barem za vreme reklama prošetajte po sobi i sklonite sitnice koje nisu na mestu.Kada odete u kupovinu, prvo prošetajte i razgledajte sve police, pa tek onda uzmite ono po šta ste i došli.

Poslušajte Prodija
"Porodica, vera, nacija!", ističe se u jednoj od populističkih parola posvađane srpske politike. Nije originalno. Iste tri reči su i u porukama desnih nacionalista pojedinih drugih država. Ali, za "porodica, vera, nacija" političko "vjeruju" Kačinskih, i gde to ima više smisla jer je sredina vrlo iskreno prožeta katolicizmom ) – reklamirani iz megafona propagande u Srbiji, nabrojani pojmovi odzvanjaju kao ljuštura bez sadržaja. 
Zar nije cinično na taj način pominjati narod? Mistifikacijom simbola nečeg skoro sasvim uništenog? Sto hiljada registrovanih narkomana! Porodica? Pop s puškomitraljezom! Vera? Biološki iscrpljeno društvo, konfuzija masovne neizvesnosti, propuštene prilike čitavih generacija! Nacija? 
Dobro, kazaće se. Propaganda nikada nije u ravni stvarnosti. Njeno je da privuče i mobiliše. Ali, ako stvarnost Srbije u poljima "porodice, vere, nacije" jeste to što je navedeno, onda srpsko nacionalističko pevanje na pogrebu nehumano daleko odstupa od stanja stvari. 
Postavlja se pitanje, zbog čega se to čini? I to danas glasnije nego juče. Pa, verovatno zbog toga što u Srbiji još nije odgovoreno – ko je kriv za ružnu stvarnost? Ko je poveo putem s kojeg se ni posle dvadeset godina ne pronalazi izlaz? 
Kriva je avet izgubljenog kontakta s razumom. Ko bi drugi načinio neprijatelje od sveta unutar kojeg i s kojim živi. Samo junak apsurda, ohrabrivan od laskavaca koji žure da im srpski ratovi i blokada donesu poslovični "prvi milion" – pristupnicu za "elitu" potonjeg poretka. 
Kao što se zna, suočavanje Srbije sa sobom je izbegnuto. Pribeglo se kompromisu. I posle kompromisa, sledećem kompromisu, dok se stvari nisu svele na saldo, po kojem je Srbija kažnjena, a tvorci apokalipse nagrađeni! 
Vrata Evrope pred Beogradom zatvorena su uslovljavanjima. Posle onog najvećeg, usledili su zahtevi za novim, a posle tih, još i za daljim i sve daljim "doprinosima Srbije saradnji s Haškim tribunalom". 
Vašington i Brisel nisu pokazali osećaj za granicu pritiska, a njihova diplomatija u Beogradu nije pokušala, ili nije umela, da identifikuje i obavesti centrale – u koji cilj se zapravo pogađa ovakvom politikom. Blokada pristupa Srbije Evropskoj uniji ne pogađa svojim posledicama "demokratizovanu" miloševićevsku "elitu". (Tri stotine hiljada hektara ziratne zemlje vojvođanskih kombinata prisvojeno je u međuvremenu po ceni od 500 evra za hektar! ) Naprotiv, lupa ekonomski po onima koji su 2000. godine ostavljeni s tom "elitom" nasamo – a to su isti ljudi po kojima su pale i bombe NATO godinu dana ranije! 
Da li je onda neobično što Hag, umesto da je postao simbol pravde, izrasta u svesti mase u simbol nepravde prema Srbima?
Izgubljeno je sedam godina nečijih života "koje je pojela" zapadna birokratija. Dok, tako, nije došao i trenutak kada su taljige sa apatičnim, psihološki dotučenim kažnjenikom Evrope dospele konačno i pred prepreku Kosova.
Kosovo je sada prilika da se u Srbiji zavrti novi krug, snažnom propagandom okretanja zemlje od pravoslavlju tobože neprijateljskog Zapada, prema blistavom horizontu svetova kojima objektivno ne pripadamo – ali, nije bitno, s tim svetovima nas povezuju "istovetna" osećanja prema Zapadu, a i arhaične simpatije. Ubrzano se gomilaju resursi političke zlovolje prema svima i svemu što nas neposredno okružuje. A, zahvaljujući vlasničkoj dominaciji glasilima, reklamiraju se fantazije o moćnim anti NATO savezima, slivene u jednoumlje nepoznato čak i staroj socijalističkoj Jugoslaviji. Formira se sredina za slamajući pritisak na sve eventualne neistomišljenike.Da li je Evropi u interesu da taj proces na "zapadnom Balkanu" prepusti tempu i pravcu kojim se spontano razvija? Ili je možda vreme da zbog sebe same, pa i zbog Srba, posluša Romana Prodija, koji ovih dana kaže – dosta, otvorite im put!

U moje vreme samo su žene igrale zonu
Od našeg specijalnog izveštača
Madrid, 13. septembra – Poslednjeg dana takmičenja po grupama na 35. evropskom prvenstvu za košarkaše igrale su mnoge zvezde, poput Parkera i Jasikevicijusa, ali je najveće ovacije od 10.000 gledalaca dobio legendarni američki centar Bil Rasel (73) koji je sa Bostonom osvojio 11 titula prvaka NBA. S njim smo imali priliku da razgovaramo neposredno pošto je primljen u Fibinu Kuću slavnih u madridskom predgrađu Alkobendasu. Sve je kupio svojom duhovitošću i neposrednošću, pa je "mit o krutoj zvezdi koja nikada ne daje autograme" razbijen s nekoliko uspelih šala i širokih osmeha. Ipak, pri jednom je ostao: "I dalje ne dajem autograme"!
Na pitanje da li je košarka izabrala njega ili on nju, odgovara:
- Rekao bih da je ona izabrala mene. Kao mali sam prvo probao američki fudbal, pa atletiku, a pošto me tamo nisu primili, ostala mi je košarka koju sam odmah zavoleo jer sam voleo da skačem. Košarka mi se svidela i zbog toga što je to kolektivna igra za koju je nepohodno veliko razumevanje i saradnja među igračima. Kad sam počinjao, od devete do 22. godine, igrao sam košarku tri-četiri sata dnevno. Tada smo čak učili pravila igre, što je bilo vrlo korisno, da znaš šta smeš a šta ne smeš. Ne bih rekao da danas baš svi igrači znaju u potpunosti pravila.
Bili ste "kralj odbrane". Da li je ona bitnija od napada?
- Uvek ću glasati za odbranu. Da bi došao u priliku da napadaš, moraš prvo da osvojiš loptu. O meni se sve zna, što se tiče NBA lige, ali malo ko zna podatak da je moja ekipa godinu za godinom bila prvak NKAA lige, sa 55 uzastopnih pobeda i bez ijednog poraza. Mi smo bili odbrambena ekipa, jer za napad nismo bili talentovani.
Ko je najbolji evropski igrač u NBA i zašto danas ima mnogo više stranaca u NBA nego nekada?
- Nije domaća košarka oslabila, već su stranci napredovali. Raduje me što se ceo svet poboljšao, to je dobro za košarku. Recimo, početkom šezdesetih igrao sam kod vas u Jugoslaviji, pa u Poljskoj, Bugarskoj i Egiptu, i to nije baš bilo zanimljivo, jer smo suviše lako pobeđivali. Meni je tada izgledalo da će to loše da deluje na motivaciju naših rivala, ali očigledno je da je svet to prihvatio kao izazov. Zato danas imamo NBA kao mesto na kojem igraju svi najbolji igrači na planeti. Što se tiče toga ko je najbolji Evropljanin u NBA, teško je reći. Gasol je sjajan, Novicki takođe, pa Parker... Kada bi Novicki popravio pas igru bio bi najkompletniji igrač na svetu. Sa svima njima sam u vrlo dobrim odnosima.
Ko je po Vama najbolji svih vremena?
- Bilo je mnogo dobrih igrača: Medžik Džonson, Vilt Džembrlen, Leri Bird, Džulijus Irving, Karim Abdul Džabar...Svakako – Majkl Džordan... Da ne zaboravim Eldžina Bejlora koji je šest puta bio u finalu.
A koji Evropljani su ostavili jak utisak na Vas?
- Šteta je što se Sergej Belov nije okušao u NBA. Sjajni su bili Sabonis i onaj momak što je pogunio u saobraćajnoj nesreći... Kako se zvaše?
Mislite na Dražena Petrovića?
- Da mislim na njega. On mi se dopadao... Da ne zaboravim Divca i Kukoča. Ima tu još dobrih igrača.
Koliko se danas razlikuje košarka od one koja se igrala u Vaše vreme?
- Po meni, tu nema velike razlike. Igra se nije promenila, samo su igrači fizički jači i brži. U moje vreme nismo igrali zonu. Nju su tada igrale samo žene. 
Osvojili ste 11 šampionskih prstenova u NBA a nosite samo dva. Od koga su ta dva?
- Jedan mi je poklonio za rođendan komesar NBA lige Dejvid Štern, a drugi je venčani.

Setna melodija Ksenije Zečević
INTERVJU - BRANKA RADOVIĆMonografija "Ksenija Zečević – Summa Xeniana" autorke dr Branke Radović, biće objavljena sutra u izdanju Belef centra, a nastala je sa idejom da umetnica Ksenija Zečević (1956-2006) kao kompletan autor svojih kompozicija, kao tekstopisac, kompozitor i pijanista, koji je ostavio traga u našem muzičkom životu, dobije zasluženo vrednosno mesto u našoj sredini. 
Široko obrazovanje, suptilna analiza kao i argumentovani sud, "kandidovali" su Branku Radović, muzikologa i muzičkog kritičara "Politike", vanrednog profesora istorije muzike na Filološko-umetničkom fakultetu u Kragujevcu za autora ove monografije. Nepretenciozno pisana, bez patetike, a sve sa ciljem da pokuša da složi kockice iz života i profesije poznate umetnice, monografija pored muzikološkog ima i publicistički karakter. Donosi izbor iz poezije Ksenije Zečević, odlomke iz eseja, ispovesti prijatelja… 
Kako ste se odlučili za pisanje ove monografije? 
Neposredno posle iznenadne smrti kompozitorke obratili su mi se urednici programa iz Belef centra, institucije za koju je Ksenija mnogo radila poslednjih godina svoga života, pišući muziku za mnoge predstave mladih pozorišnih stvaralaca i – ja sam bila zatečena i pitanjem i okolnostima.
Najpre je to trebalo da bude pravi muzikološki posao, prikaz njenog poslednjeg velikog dela, "Rekvijema za Nikolu Teslu" čija se premijera pripremala za početak ove godine (konačno se očekuje u nedelju 16. septembra u Negotinu, na "Mokranjčevim danima", a nekoliko dana posle toga i u Beogradu). Kako je to delo bilo u rukopisu, nepoznato, neizvođeno – moralo se tome pristupiti ozbiljno. Ja nisam, do sada, bila više nego svi drugi muzičari upućena u Ksenijin rad, ali smatrala sam da se mora prikazati (bar) ovo delo. Kako se premijera otkazivala iz meseca u mesec, moj rad je dodavanjem raznih poglavlja rastao, pa smo se u jednom momentu svi zajedno odlučili da to, ipak, bude monografija. 
Javnost je Kseniju Zečević doživljavala kao nesvakidašnju pojavu, ekstravagantnu i ekscentričnu. Sa druge strane, ona je za sebe govorila da je povučena i da voli samoću, čak da je "promašila vek"… 
Ono što je nesporno, to je da je ona na jedan način gradila svoj lik u javnosti, kreirala svoje razne "uloge", stupala u javni život kao na scenu, a sa druge strane verujem da je udarce života primala srcem, da je bila sasvim nešto drugo nego ekscentrična dama neobičnog izgleda i ponašanja. Ja je nikada nisam upoznala, imala sam, kao i većina muzičara, ambivalentan odnos prema njoj: s jedne strane, čuđenje i neprihvatanje, s druge divljenje prema mnogobrojnim talentima. 
Teme kojima se vraćala kretale su se od patnji srpskog naroda, ratova, raseljenih Srba, izbeglica. To nije omelo deo javnosti da je svrsta u srpske nacionaliste… 
Na sebi svojstven način Ksenija je proživela teške decenije naših izopštenja iz sveta, građanskih ratova, izolacije, emigracije mnogih mladih, talentovanih ljudi. Govorila je "moj narod", a koji je to bio narod, kada je italijanski jezik bio njen maternji, a crnogorske planine, Komovi i Veruša – njeno pribežište. To je neki "sanjani narod" o kome je mislila sa iskrenim rodoljubljem i bez patosa, opredeljujući se za sve izgnanike i emigrante, za sve stradalnike, i to oduvek, što se jasno vidi u njenom stvaralaštvu. Pronašla sam u njenoj zaostavštini, koju tek sređuje njena majka Ada, čak četiri rekvijema. Jedan, do koga je najviše držala, nosi naslov "Rekvijem upućen dedi Ferdinandu Gergeti koji je stradao u nacističkom logoru Dahau". Još pre dela koje govori o izbeglima sa Kosova, ona je teško propatila zbog smrti male Milice Rakić, stradale u bombardovanju Batajnice, 1999. godine i mnogo pre toga odbolovala i zapisala u notama stradanja logoraša u banjičkom logoru, Jajincima, u Kragujevcu, u Drugom svetskom ratu. To su njene misli i njene teme. 
Nosila je na svojim plećima svetski bol kao lični usud.
Objasnite nam posledice "zavere ćutanja" protiv Ksenije Zečević u našoj sredini?
Posledica smo svi svesni, morala je biti i ona. Neprilagođena sredini i ljudima, podržana u mladosti zbog svojih visokih vrednosti, svog pijanizma, pre svega, zatim i svojih kompozicija, pa i pesničkog dara, dobila je zamah, očekivala se blistava karijera. Postala je javna ličnost, umela je da kaže jasno i oštro, pametno i hrabro, ali i da, možda i pod teretom velikih očekivanja i nadanja – poklekne, ne dovrši, ne doradi, ne istraje – ni u karijeri ni u privatnom životu. Izvesnom izopštenju iz sredine, iz esnafa muzičara, najviše je sama doprinela. Naša sredina ne prašta i koliko u jednom momentu uzdigne talenat, toliko je u sledećem spremna da ga sasvim zatre. Neke stvari koje su joj se dešavale na profesionalnom planu i nisu za pravdanje. 
U sviranju Ksenije Zečević primećujete erotski naboj. Uprkos primetnom odsustvu ljubavnih motiva u njenim delima? 
Ona je uvek isticala svoju erotiku, kao spoljni element ličnosti, ali važan, ja bih rekla i – kamuflirajući. Svirala je sa velikom strašću, u afektivnim naletima, nije se štedela i savladavala je partiture sa lakoćom. Kruna njenog repertoara bio je Treći klavirski koncert Sergeja Rahmanjinova, međutim, izvodila je sa uspehom i domaće autore, na primer Rajičića, da bi vrlo brzo prestala sa solističkom karijerom. Poslednjih godina se vratila izvođenju svojih kompozicija na resitalima na kojima je improvizovala, kreirala, iskazivala svoj pijanizam i svoju muziku na ekstreman način. 
Kako kao muzički kritičar određujete njen stil? S jedne strane to je eklektično stvaralaštvo koje bi svaki strogi kritičar ocenio oštrim rečima. Mnogo toga je neizbrušeno, nije dovedeno do kraja, neispisano u svim deonicama, tek nagovešteno. I kada se sasvim spremate da sve te papiriće odbacite i ne uvažite, odnekud krene da vas proganja kakva Ksenijina melodija tužna i setna do bola i suza, dotakne vas u neka čula i neki sentiment, razotkrije snagu ogromnog talenta koji se nije do kraja uobličio. Ali vas je poneo i uzbudio... Nije li to mnogo?

Rudar iz vaše bašte
Brdašca sveže iskopane zemlje koja preko noći "izrastu" na livadama i u baštama znak su da ispod površine tla vredno radi krtica. Međutim, ako krtičnjaka nema, to ne znači da neka od ovih podzemnih životinjica ne trčkara ispod vaših nogu – većina tunela u kojima one žive stara je i po nekoliko godina i proteže se i do 200 metara. To su putevi koji povezuju stambene prostorije i ostave u kojima krtice čuvaju zalihe hrane i koje koriste generacijama.
Svaka krtica, u potrazi za hranom, kopa i nove podzemne hodnike. Tražeći crve i gliste, u stanju je da po celu noć dubi tunele, izbacujući suvišnu zemlju na površinu, služeći se prednjim šapama kao lopaticama. Može da iskopa i do 20 metara podzemnih hodnika dnevno. Tokom letnjih meseci kopa svega petnaestak centimetara ispod zemljine površine, dok se u hladnim mesecima spušta u toplije slojeve zemljišta – i do pola metra dubine.
Priroda je ovu životinjicu savršeno opremila za život u podzemlju. Telo joj je valjkasto, bez izraženog vrata. Na goloj njuškici nalaze se brkovi, osetljivi na dodir, kojima se služi kako bi se bolje snašla pod zemljom. Pošto najveći deo života provede u mrklom mraku, sitne oči krtice gotovo su beskorisne – ona se uglavnom oslanja na oštar sluh i razvijena čula dodira i mirisa. Čak je i njeno kratko krzno prilagođeno stanovanju u podzemnom carstvu: ono raste uspravno, kako dlake ne bi zapinjale o uzane hodnike, kojima se kreće i unapred i unazad.
Krtica najveći deo godine provodi sama. Ako sretne nekog od rođaka, potući će se sa njim, grebući ga oštrim kandžama. I pored toga, zahvaljujući oštrom sluhu, ona zna šta se dešava u njenoj blizini. Ako oseti da je neka od krtica iz susedstva napustila svoje stanište, brzo će prokopati tunel i proširiti se na njenu teritoriju.
Jedino u sezoni parenja, između marta i maja, ove životinjice nisu same. Tražeći ženku, mužjak tada jurca kroz hodnike brzinom i do jedan metar u sekundi. Ako je ne pronađe, vredno će kopati sve dok ne dospe do njenog doma. Odmah posle parenja će otići, ostavljajući ženku da sama odgaji mlade. Mesec dana kasnije, u podzemnoj odaji obloženoj suvom travom i lišćem, na svet će doći tri do četiri gola i slepa mladunčeta. Dlaka će im izrasti posle dve sedmice, a progledaće nedelju dana kasnije. Majka će ih dojiti mesec dana, posle čega će mladi krenuti u potragu za sopstvenim domom.Mlade krtice su u tom periodu najranjivije, pošto tada prvi, a često i jedini put u životu, izlaze na površinu zemlje. U nadzemnom svetu vrebaju ih brojni grabljivci: ptice, mačke i psi, a i ljudi, ljuti što im ove životinjice, prekopavajući zemljište, uništavaju useve, ne propuštaju priliku da ubiju neku od ovih štetočina.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tamna noć Skolarija
Veliki sportski spektakli nemaju utvrđenu dramaturgiju. Ona se odigrava munjevito i neočekivano kao što se to desilo preksinoć posle vandalskog postupka čoveka ovenčanog fudbalskom slavom svetskog prvaka – selektora Portugalije Luisa Felipea Skolarija. Na ruševinama neuspeha svi šavovi njegovog trenerskog kreda su potpuno iskidani. Personalizovao je paradigmu neuspeha i svu brutalnost koju sa sobom nosi nemogućnost da se kontrolišete u situacijama kada morate da budete sportski vitez. Kada morate da pokažete moralni integritet i ljudsku vrlinu.
Skolarijeva pesnica upućena prema licu Ivice Dragutinovića nije samo pokušaj demonstracije sile i nasilja. Ona suštinski oslikava nedostatak ideje da se na osnovu neučinjenog izvuku potrebne pouke za bolju budućnost.
Taj tamni vilajet u koji je zapao Skolari u izvesnoj meri pokazao je okrutnost posla kojim se bavi. Takođe i opterećenost zbog visokog bankovnog konta koji je uvek u srazmeri sa ogromnim očekivanjima onih koji vas plaćaju.
Brazilski stručnjak na radu u Portugaliji osramotio je i sopstvena sportska dostignuća, jednu divnu fudbalsku naciju i svrstao sebe u red ljudi ispred čijih imena se sada nalaze najpogrdniji epiteti. "Tamna noć Skolarija", "Skolari kao Tajson", "Izgubljeni čovek", samo su neki od mnogobrojnih naslova u portugalskoj štampi koja je brazilskog stručnjaka razapela na stub srama. S pravom.
Bilo je u sportu mnogo incidenata. Preslikavanja oholih društvenih okolnosti na sportska borilišta. Lečenja različitih vrsta frustracija. Ipak, ne pamti se kada je tako visoko kotiran i basnoslovno plaćen trener gotovo preko noći postao sportski toreador najniže vrste.
Skolari će, gotovo sigurno, platiti ceh odlaskom sa kormila portugalske reprezentacije, jer ozbiljne zemlje vode računa o svojoj budućnosti. Ne dozvoljavaju da se na takav način ruše stečene pozicije. Oni nipošto ne žele da opravdaju Skolarijev postupak kroz prizmu individualnog čina. Naprotiv. Hoće da kažnjavanjem njegovog primitivnog i neshvatljivog postupka utiču na sve buduće generacije sportista i ljudi da nikada ne upadnu u zamku u kojoj se našao Skolari. 
I nama bi to trebalo da posluži za nauk. Da menjamo sopstvene rušilačke naboje i da na tako lošim primerima shvatimo da poraz može biti početak nove velike pobede. Doduše, samo ukoliko razumemo suštinu života u kojem moraju da dominiraju rad, požrtvovanje i pošten odnos prema rivalu.
Ako smo skloni da olako odbacimo ono što u jednom društvu učini pojedinac, onda moramo i prihvatiti da takvi istupi zapravo stvaraju opštu sliku, koju je jako teško promeniti. To su u Portugaliji odmah razumeli. Moraćemo i mi, ukoliko želimo da se svrstamo u red ozbiljnih i civilizovanih naroda. Jer, sportska reperkusija pobede ili poraza mnogo je kompleksnija od uobičajenog stereotipa da je sport samo jedna od zabavnih aktivnosti čoveka. Ona sa sobom nosi jake i nedvosmislene poruke.Zar to Felipe Skolari nije potvrdio? Šteta koju će Portugalija pretrpeti tek će se meriti. Trenutno je sasvim jasno da "tajsonovski" raspoloženi Skolari u ovoj zemlji nikada više neće imati kredibilitet i da je njegova fudbalska priča ispričana.

Narandžasto teško nalazi kupca
Ako neko želi da proda stan ili kuću, u agencijama za promet nekretnina će ga posavetovati da je bolje da ih prethodno urede jer, prema njihovom iskustvu, kupci, ipak, radije biraju sređen prostor. Prvi utisak je, često, najvažniji. Ako se odlučite za renoviranje, budite obazrivi. 
– Bitan je izbor izvođača radova. Posao treba poveriti proverenim majstorima. Nije dobro opredeliti se za "sveznalicu". Zna se da posao vodoinstalatera nije isti kao i onaj koji obavlja, na primer, parketar. Pre svakog dogovora, savetujem da se od majstora zatraži lična karta na uvid. Tako mogu da se izbegnu neprijatne situacije. Majstorima nikad ne treba davati novac pre nego što završe posao. U tom slučaju neće se dogoditi da samo započnu radove ili i da ih završe, ali nekvalitetno. Zamislite situaciju kad se obiju pločice u kupatilu, majstori uzmu novac unapred i više se ne pojave, a vi ostajete bez novca, sa gomilom šuta i problema – upozorava Katarina Lazarević, suvlasnica agencije Alka.
Renoviranje kupatila je zahtevan, ali i skup posao. Stručnjaci savetuju da mu se pristupi ozbiljno. U nekoliko agencija su predložili posebno pažljiv izbor pločica.
– Ne znači da su najskuplje i najbolje. Treba ih kupovati na dnevnoj svetlosti da boja koju ste izabrali u vašem kupatilu ne bi izgledala drugačije od one koju ste želeli. Što se tiče sanitarija, izbor je ogroman. Od kineskih do italijanskih. Cene im, takođe, variraju. Koštaju od 500 do 15.000 evra! Najbolje je opredeliti se za one koje su kvalitetne, ali ne i preskupe, i koje odgovaraju postojećoj instalaciji u kupatilu da bi se izbegao problem sa komšijama u slučaju da se ne uklapaju i da, kasnije, voda curi. Isto se odnosi i na slavine. Vodite računa koliki pritisak mogu da podnesu. Uostalom, na to će vas upozoriti i svaki dobar vodoinstalater. Kvalitetne cevi i izolacija su od velike važnosti – kažu u jednoj od agencija. 
Krečenje je, potvrđuje i Katarina Lazarević, ipak, najvažnije. Ako su zidovi prljavi i ispucali, stan deluje oronulo i zapušteno. 
– To je ulaganje koje se uvek isplati. Slika stana ili kuće je neuporedivo lepša kada su zidovi čisti. Kod nas je problem što se molerajem bave svi, od domaćica i taksista do profesora. Ipak, nije tako jednostavno krečiti. Sveže okrečen enterijer ostavlja utisak da je stan spreman za useljenje, što je važno, posebno kupcima iz kredita koji nemaju dodatna sredstva za sređivanje. Normalno je da izbor boja prilagođavamo sopstvenom ukusu. Međutim, ako se nekretnina prodaje, bolje je opredeliti se za neutralne tonove. Na primer, smele boje kao što su bordo ili narandžasta neće se dopasti svima. Uz to, one vizuelno smanjuju prostor i mogu da odbiju potencijalne kupce. Zato je najbolje odlučiti se za belu ili nijanse bež boje. O tapetama, takođe, treba razmisliti. Neko može da pomisli da se njima prikrivaju određene mane ili pukotine na zidovima. Ukoliko se, ipak, opredelite za tapete, bolje je da budu diskretne – zaključuje Katarina Lazarević. 
I još nešto. Vaše prisustvo tokom izvođenja radova je neophodno jer će majstori moći da uvaže sve eventualne primedbe i zahteve.

Pohlepa koči saradnju
Novi stambeni kvadrati kod nas se i dalje najčešće grade tako što investitor sam pronalazi pojedinačne lokacije, raseljava vlasnike objekata, nudi im kompenzaciju u vidu 20 do 30 odsto konačno izgrađene površine, gradi novi objekat i potom, najčešće, prodaje novoizgrađene stanove. Vrlo često se može naći niz trošnih kućica koje zauzimaju relativno velike površine. Ali, i pored obostranih interesa vlasnika takvih kuća i investitora koji bi tu da grade da zajedno sklope ugovor i sarađuju, čini se da, vrlo često, jedni drugima imaju puno toga da zamere nakon što uđu u međusobni posao.
Naime, prema rečima investitora, vlasnici su, po pravilu, iz porodičnih razloga emotivno vezani za takve zgrade. Zbog toga precenjuju njihovu vrednost, i umesto da gledaju sopstveni interes i dobitak, često više razmišljaju o tome koliko će na kraju investitor da zaradi u tom međusobnom "dilu".
– Iz ugla investitora, prvi problem sa vlasnicima prizemnih kuća nastaje vrlo često zbog nerešenih imovinsko-pravnih odnosa oko same parcele. Često, a da i ne znaju, misle da su jedini vlasnici placa, a na kraju se ispostavi da nije tako, pa se uvek neko buni zbog nekoliko kvadrata zemljišta, što se završava dodatnim troškovima investitora i prema tim vlasnicima koji su se "naknadno" pojavili. Ipak, glavna mana vlasnika kućica na dobrim lokacijama u gradu jeste to što često nisu realni i preteruju sa uslovima koje traže za sebe. Čim investitor pokaže interesovanje za njihov plac, gotovo po pravilu prvo računaju kolika će biti ukupna zarada na svim prodatim stanovima pa tako računaju svoju dobit, a ne vide to da će sami dobiti daleko veći, novi, stambeni prostor koji će i do tri puta više vredeti od prizemne kućice koja je, na primer, imala zajedničku česmu u dvorištu i spoljni toalet – pojašnjava jedan od investitora koji želi da ostane anoniman.
Rešenje za takve probleme je, kaže isti sagovornik, prosto: treba uvesti ekonomske rente, po kojima bi vlasnici kuća plaćali svojevrstan porez za kuću koji odgovara lokaciji. Pa tako, na primer, ako neko živi u trošnoj kućici u centru grada, na lokaciji gde je dozvoljena gradnja zgrade sa šest spratova, to bi morao dodatno i da plati. Rečju, neko ko ima zgradu na ekskluzivnoj lokaciji u Beogradu, recimo na Vračarskom platou, ili Senjaku za to godišnje plaća porez 4.000-5.000 dinara što je, realno, smešno. Kada dođe investitor koji na tom placu želi da gradi, onda vlasnik parcele traži, na primer, 500.000 evra ili još više, a kada bi je prodavao preko oglasa ne bi mogao da dobije ni 50.000 evra. Francuzi ili Nemci to rešavaju na taj način da ako vlasnik kaže da objekat vredi milion evra, onda on mora da plati i porez na toliki iznos, pa može da ga drži u vlasništvu koliko god hoće.S druge strane, i vlasnici oronulih kućica imaju poprilično šta da zamere investitorima. Kada dođe vreme za potpisivanje ugovora i rušenje stare kuće, i počne zidanje novog objekta, investitor se najčešće rukovodi samo ciljem da sazida kvadrata koliko dozvoljava krajnji maksimum, ne vodeći pri tom puno pažnje ni o okolini objekta, ni o pogledu iz tih novih stanova, niti kako će u budućnosti tu da se živi. Događa se i da se dozvola za gradnju dobije za jedan tip zgrade, od na primer četiri ili pet stanova, a da investitor u toku gradnje sam promeni plan i izgradi desetak manjih stanova koje će na kraju lakše i brže da proda. Zgrada na taj način bude u istim gabaritima, ali zato unutrašnjost nema puno veze sa onim što je ucrtano u projekat za koji je dobijena građevinska dozvola. Na taj način se "probijaju" uslovi dobijeni od opštine, uz kasnije pokušaje da se, kroz zahtev za izmenu i dopunu projekta, takav objekat prevede u legalni, dobije upotrebna dozvola, a kasnije lako uknjiži.

Dokumentacija potrebna za regulisanje poreske obaveze
Radi regulisanja poreskih obaveza kod kupovine stana, bilo da postoji poresko oslobođenje po osnovu kupovine prvog stana ili po osnovu nasleđa, poklona i sl., bilo da se plaća porez, jako je bitno za kupca da pre zaključenja ugovora o kupovini stana pribavi od prodavca svu potrebnu dokumentaciju koja prati stan. 
Ako se ugovor zaključuje i overava samo na osnovu vlasničkog lista, kupac može doći u situaciju da ne može da reguliše pitanje poreza na prenos apsolutnih prava jer nema prethodni ugovor o kupoprodaji ili otkupu, odnosno ostavinsko rešenje, ugovor o poklonu ili drugi dokaz o stečenom pravu svojine i plaćenom porezu za prethodnog vlasnika. Za regulisanje poreske obaveze potreban je dokaz o prethodnom porezu, a to je klauzula o plaćenom porezu ili o oslobođenju od plaćanja poreza na prenos apsolutnih prava, koja se obično nalazi na jednom jedinom originalu u zemljišnim knjigama ili katastru. Tada za kupca nastaju komplikacije da bi došao do potrebne dokumentacije. 
Takođe, ukoliko je prodavac stekao svojinu na stanu na osnovu ostavinske rasprave, nije dovoljno da prodavac dostavi ostavinsko rešenje već i dokaz o tome kako je ostavilac stekao u svojinu navedenu nepokretnost. Savet je kupcu da insistira, pre zaključenja ugovora, da prodavac kompletira dokumentaciju koja prati stan, po mogućstvu od same izgradnje, odnosno prvog sticanja. Ovo posebno važi za slučaj prodaje nepokretnosti koja nije uknjižena, ali i u slučaju da je uknjižena predostrožnost nije na odmet. 
Po pravilu, kod uknjiženih nepokretnosti regulisan je porez na prenos apsolutnih prava, pa i kupac može da dođe do potrebne dokumentacije podnošenjem zahteva katastru ili sudu koji vodi zemljišne knjige. Međutim, ovo je obaveza prodavca. Osim toga, u jednom periodu knjiženje je obavljano i u onim slučajevima kada ovaj porez nije bio plaćen, pa i o tome treba povesti računa.Takođe savetujemo prodavce da se pre nego što krenu sa oglašavanjem stana radi prodaje raspitaju koja im je dokumentacija potrebna i da to sve kompletiraju, da bi izbegli situaciju da zbog nekompletne dokumentacije izgube dobrog kupca.

Na kraju leta
Danima razmišljam o svojoj kolumni. I kako da se zove, i o čemu da se piše, i kako ne biti dosadan, i kako biti koristan.
Kao i kad pravim sliku, tražim dublji razlog zašto, ne da bih ja u njoj uživala nego da ona postane neophodna. Uvek sam se pitala kako bi bilo da ne postoje sve one slike, sva muzika, svi tekstovi, kakva bi pustoš vladala ovim svetom. Da pojedinci nisu želeli da negde nešto ostave, počev od one pećine koja je možda alibi za sve ostale događaje na svetu. Prva pećina sa prizorima lova, i možda i pre pećine, što još i nije otkriveno, kao podatak nekog vremena, što umetnici danas vole da kažu – intervencija. E, ti prvi intervencionisti su uzeli ugljen i nacrtali neku predstavu.
I ja sam se vratila na ugljen. Posle toliko vremena, posle toliko tehnoloških mogućnosti, ono što mi najviše prija pod rukom i ono što najviše može da izrazi taj naš temperament, početak, koji je na akademijama uvek vezan za ugljen. Ugljenu, kao najkonkretnijem posredniku između ruke, mene i onoga na čemu je ugljen ostavio traga. Nema čak ni boje, ali pruža neograničene mogućnosti baš zato što nema ničega osim tog drveta koje je sagorelo da bi ugljen nastao.
A kad već govorimo o tome šta je sagorelo, evo ovog leta gorelo je sve što je moglo da gori. I pitam se gde je ta Evropska unija, gde su "zeleni", gde je to osećanje zajedništva. Ako Grčka gori čitav mesec, sa preko 170 požara, zar grčki premijer mora da zatraži pomoć pa da se neko seti da pomoć pošalje? I to posle mesec dana od izbijanja požara. A šta sve može da izgori za mesec dana... Kako to da je odjednom ta zemlja sama, a ovamo statira kao deo prestižne organizacije koja se zove Evropska unija. Zar Unija nije i u dobru i u zlu, ili postoji samo u nekom imaginarnom dobru, dok je zlo vrlo prisutno, vrlo aktuelno i vrlo svakodnevno. Postoji li neki ugovor među članicama da se u takvim situacijama pomažu međusobno. Mislim da zakonom treba zabraniti bilo kakvo paljenje vatre na otvorenom, pa i po cenu onih korova koje navodno treba vatrom uništiti. A uz korov izgori i ono što je živelo godinama.
Mislim da su "zeleni" podbacili. Oni jure neki nuklearni tovar, pa se strašno trude, a ovde na ovaj očigledan primer užasa, kada sve gori, sa sivim nebom od dima, kao da je pao meteorit, a njih nema nigde. Bolje bi bilo i da je meteorit, izgledalo bi prirodnije, nego neki roštiljdžija. A izgleda da je takvih najviše. Gde je tu ljudska solidarnost, jer ta šuma boli svakoga, bez obzira na to čija je. Ili bi trebalo da boli, ili će ga prekasno zaboleti kad ne bude više ni vazduha, ni papira. Na čemu će onda štampati ove novine, na kompjuteru? Na onoj čudnoj mašini, koja nema ništa svoje, to je tabla koja ti da i ne da, pri tom posredovana strujom ili virusima kojih je sve više. Čovek manje oboleva nego ekran.
Da li je planeta spremna na ispomoć globalnih dimenzija? Kad god se govori o gladi, i prave se veliki koncerti, veliki napori da se glad spreči i narod nahrani, posle pet godina počinje ista priča sa istim koncertima, sa istom glađu, sa istim naporom – i tako pomalo u beskraj. Niti se stvar rešila, niti su gladni nahranjeni. Kad su požari u pitanju, stvar gori dok ne izgori. Jedne godine je u Americi bilo 38.000 požara. Pitala sam se da li je moguće da tako moćna zemlja nema neki pripremljen sistem da se vatre ugase pre nego što se prošire. I svake godine isto. Gde su te formacije aviona? Da li su avioni skuplji od šuma? Koliko je potrebno da se napravi jedan avion, a koliko da poraste jedno drvo? Kako to da ne postoji sistem i nikome to ne pada na pamet?
Ako izgore masline koje su vodile dijalog sa Platonom i pomagale mu da misli, moram da se zapitam: da li čovečanstvo napreduje?

Štrajk glađu porodice Marić
Zbog odluke nadležnih organa opštine Trstenik da im ne dodele neophodne nove stambene objekte, petoro članova porodice Marić već tri nedelje štrajkuje glađu u parku preko puta Ministarstva za infrastrukturu. Umesto u novim kućama koje je tadašnje Ministarstvo za kapitalne investicije gradilo žiteljima sela Bogdanje čija su domaćinstva stradala u poplavama 2006. godine, Nikola, Milan, Nenad, Branko i Dragiša Marić žive ispod najlonske cirade u parku "Manjež".
- Na spisku prioriteta o izgradnji objekata u Bogdanju, koji je sastavljen po nalogu ministra Velimira Ilića, naša domaćinstva našla su se na prva četiri mesta, ali kada je kasnije opština sastavila spisak za raspodelu izgrađenih kuća, nas na toj listi jednostavno nije bilo - objašnjava dvadesettrogodišnji Nikola Marić, koji sa braćom i stricem gladuje zbog nepravde već tri nedelje.
Prvobitni spisak sastavljen je posle procene oštećenosti objekata koju su obavili stručnjaci Saobraćajnog instituta CIP, ali je krizni štab opštine Trstenik tražio Marićima da podnesu na uvid dodatnu dokumentaciju o kvadraturi oštećenih kuća, broju članova domaćinstva, dokaz da nemaju drugih nekretnina na teritoriji opštine… Međutim, i posle dostavljanja tražene dokumentacije, Marići i dalje nisu dobili svoje četiri kuće.
- Kuće su pravljene napamet i nasumice, pa tako one koje je trebalo da nam budu dodeljene jednostavno nisu ni izgrađene, a dok naša četiri domaćinstva, koja broje oko dvadeset članova, moraju da žive u polusrušenim kućama bez struje i vode, na listi za izgradnju ljudima koji imaju dva člana domaćinstva dodeljivane su kuće od 100 metara kvadratnih - kaže Nikola Marić.
Građevinski inženjeri iz CIP-a u martu ove godine su sastavili novi izveštaj u kojem su naveli da je "neophodno izmeštanje predmetnih objekata na lokaciju na kojoj su već izgrađeni objekti" i da "po preseljenju predmetne objekte treba srušiti". Kada su sa ovim izveštajem otišli kod predsednika kriznog štaba opštine, Dragana Andrejića, on im je jednostavno rekao da kuće neće dobiti i da njihovim starim domovima ništa ne fali.
- Više puta sastali smo se i sa predsednikom opštine Trstenik Radovanom Radovićem i sa drugim čelnim ljudima opštine, ali kako ništa od toga nije pomoglo, obratili smo se Kabinetu predsednika Republike, Kabinetu predsednika Vlade Srbije, Narodnoj kancelariji, Narodnoj skupštini i Ministarstvu za infrastrukturu - rekao je Nikola Marić.
Za sada, odgovori su im stigli jedino iz Kabineta predsednika vlade i Ministarstva za infrastrukturu, koji su ih obavestili da su dobili njihovu dokumentaciju i da će pokušati da nađu rešenje. Do tada, Marići gladuju, kisnu, smrzavaju se noću, a jedini koji su ih obišli su doktorka koja je došla da im izmeri pritisak i stanari obližnjih zgrada koji im donose čaj i sokove.

Utočište za iznemogle
Nije mi se dalo da za više od četiri decenije novinarskog rada češće pišem o Romima. Sećam se da sam za reportažu iz 1968. godine o nekom Redžepu koji je sa dve žene živeo pod istim krovom potleušice na Starom sajmištu dobio dvostruki honorar – i od "Politike" i od ljubljanskog "Dela" koje je iz našeg lista prenelo taj tekst. Tako zaradih pare za prvo studentsko odelo od trevire.Da budem pošten, nisam imao priliku da se družim sa Romima. Jednom sam u "Šumatovcu" dooobro popio sa Dragoljubom Ackovićem, kolegom iz Radio Beograda, inače Romom. Iskreno sam se svojevremeno obradovao doktorskoj disertaciji aktuelnog poslanika Rajka Đurića, takođe Roma i nekadašnjeg urednika kulturne rubrike "Politike", a ponosim se i što sam sve učinio da se objavi roman jednog našeg velikog slikara, poreklom Roma.
Sve ovo pričam zbog Nenada i Tanje Simić, gastarbajtera iz Berlina, mladog romskog bračnog para koji je uložio velika sredstva da na domaku Lipovičke šume i u blizini motela "Šarić" na Ibarskoj magistrali, pre nepunih mesec dana, otvori "Senior plus", Dom za negu starih i nepokretnih lica. Na njih mi je skrenuo pažnju Marko Mladenović, penzionisani profesor Pravnog fakulteta, pisac i najveći borac protiv "bele kuge" u Srbiji. U pismu poslatom elektronskom poštom prof. Mladenović opisuje kako je sticajem okolnosti i zbog teške bolesti svoje supruge saznao za taj dom i njegove vlasnike, vredne i uspešne Rome.
"Mene je Ciganka dojila. Sve što sam u duhu stekao, poteklo je iz mleka moje duhovne majke, Ciganke Zorke. Moja pokojna braća nisu se odlikovala obeležjima koje nose Cigani, jer njih Zorka nije dojila", piše prof. Mladenović i ističe da je o Ciganima i svojoj "ciganskoj majci Zorki" napisao tri pesme. On zatim dodaje kako je i njegova supruga Nasta, posle tri jaka infarkta i polomljenog kuka, prvog dana sa rezervom ušla u taj tek izgrađeni, moderni dom za stare i iznemogle ljude. Ali, nelagoda je nestala odmah, jer je bila pod velikom pažnjom zaposlenih. Sem toga, profesor je video i simboliku u tome što se mladi vlasnik doma zove Nenad Simić, budući da i on ima sina Nenada, a i devojačko prezime profesorove supruge je Simić. Nažalost, gospođa Nasta Mladenović je 30. avgusta preminula.
Pa, kad je sve ispalo tako, bio sam i te kako zainteresovan da nekako dođem do tog doma. Obradovah se i što ovaj put neće biti reči o romskom kartonskom naselju ispod "Gazele" niti o njihovom preseljenju na nepoznatu lokaciju, kao ni o protestima građana da im Romi budu komšije. 
Prošlog utorka kiša je padala ceo dan, ali "Politikinu" ekipu to nije sprečilo da stigne na traženu adresu – Lipovački put 13. I, gle, razočaranja. Mladi bračni par već je odmaglio za Berlin. Svečano su otvorili "Senior plus" 22. avgusta, uradili još ponešto što je moralo da se obavi i požurili natrag na posao, u Nemačku.
Šta sad? Nema problema, kaže Vojka Stevanović, glavna sestra doma, ona će reći sve što me zanima. Dobro, kažem, interesuje me otkud tako moderan dom za stare i iznemogle ljude da sagrade mladi Romi, zašto baš na tom mestu i...
– Ništa nije slučajno. Mene su gazde oduševile, jer su to mladi ljudi i to me privuklo. Nenad ima 32, a Tanja 28 godina. I nisu žalili sredstva da stvore nešto ovakvo. Vidite, nekada je na ovom mestu bila kafana. Njen vlasnik je bio čika Vita, Nenadov otac, dok mu je u poslu pomagala Slobodanka, supruga. Svi su znali za ovu kafanu. Čika Vita je umro, kafana je prestala da radi. Nenad i Tanja su pre desetak godina otišli za koricom hleba u Berlin. Odvajali su svaki dinar za ono što je Tanja predložila svom suprugu – da na mestu kafane podignu dom za stare i iznemogle. Nenadu se ideja dopala. Jer, Tanja i u Berlinu radi u jednom staračkom domu. Nenad zarađuje u nekoj kafani. Tako su u avgustu videli ono što su zamislili i ostvarili, ovaj prelepi dom – kazuje Stevanovićeva.
A ona, Vojka Stevanović, otkud ona tu? Ni to nije slučajno. Otišla je u penziju posle 35 godina rada u Vojnomedicinskoj akademiji, na Odeljenju plastične hirurgije. Na tom poslu se nagledala svega i svačega, naročito u vreme poslednjih ratova. Ovaj posao joj sada dođe kao relaksacija, iako nije tako. Kao starešina doma vlasnicima je postavila uslov da u dom budu primljeni paraplegičari, nepokretni stari ljudi, poludementni, ali nikako neuropsihijatrijski slučajevi. Zašto, to samo Vojka zna i ne želi o tome da govori. Stanare doma ne zove pacijenti nego klijenti.
– U domu su sada smeštena četiri klijenta, a imamo slobodno još 18 mesta. Pružamo medicinsku negu našim klijentima 24 časa. Lekar redovno dolazi sredom, ali je po potrebi uvek tu. Svi ovde zaposleni su isključivo medicinski osposobljeni ljudi. Postoji fizioterapeut, frizer, pedikir, manikir, dajemo pet obroka dnevno. Pre neki dan smo dobili i telefon: 83-25-585 – informiše me Vojka.
Sve ovo tako lepo i vrhunski izgleda. Dobro, dobro, gledam u Vojku i ništa joj ne govorim. Samo joj pokazujem kako desnim palcem brzo prelazim preko jagodice kažiprsta. A, to, cena vas interesuje, kaže, i dodaje da je isto kao i drugim državnim i privatnim domovima za stare i nepokretne ljude – od 500 do 700 evra mesečno. 
Znajući koliko Beogradu nedostaje više ovakvih domova, verujem da su Nenad i Tanja Simić samo povukli nogu. Da će pored već postojećih biti izgrađeno još udobnih staračkih domova i da će mnogima biti drago da se ugledaju na uspeh koji je postigao romski par mladih i vrednih ljudi.

Testiranje "Beovoza"
Vožnja "Beovozom" ima šansu da ponovo bude deo gradskog saobraćaja, ukoliko stručnjaci CIP-a procene da je ovaj projekat opravdan i isplativ. Prema rečima Radmile Hrustanović, zamenice gradonačelnika, gradski čelnici su u razgovoru sa Milinkom Šarančićem, direktorom "Železnica Srbije", i njegovim timom došli do zaključka da je uvođenjem "Beovoza" u jedinstveni tarifni sistem znatno unapređen postojeći gradski saobraćaj.
– Ipak, konačna odluka biće doneta posle izrade studije o opravdanosti tog projekta. Imamo volju i želju da povećamo ponudu građanima Beograda, ali da bismo doneli tu odluku neophodno je da znamo sve aspekte ovog projekta od tehničkih do finansijskih i organizacionih. Neophodno je da znamo koliko košta uključivanje "Beovoza" u postojeći sistem javnog prevoza, kao i šta će građani Beograda kroz budžet plaćati – kaže zamenica gradonačelnika i podseća da je "Beovoz" do 2003. godine bio deo gradskog prevoza.
Ukoliko ova vrsta prevoza postane deo integrisanog tarifnog sistema, mesečne markice važiće i u "Beovozu". Osim toga, ovim bi bio rasterećen saobraćajni pravac od Pančeva ka Novom Beogradu i Zemunu, kao i Rakovički put, dok bi "Beovoz" bio veoma značajan i za žitelje Ripnja, Mladenovca i Lazarevca.
Ukoliko uskoro bude potpisan ugovor o izradi studije izvodljivosti, ova stručna procena trebalo bi da bude završena za oko šest meseci. Ako posle višestrukih analiza gradske vlasti odluče da prihvate ovaj projekat, prema rečima Hrustanovićeve, neophodno je napraviti veoma precizan ugovor između grada i "Železnica Srbije".
– Neophodno je da znamo šta kroz izdvajanja iz gradskog budžeta plaćaju Beograđani, da li u to ulazi i prevoz u Pančevu, kolike investicije su neophodne za infrastrukturu i ostale pojedinosti. Osim toga, neophodno je utvrditi tačna prava i obaveze grada i "Železnica Srbije". Podsetiću da i GSP ima sklopljen ugovor sa Gradskom direkcijom za javni prevoz, tako da ukoliko ne ispunjava svoje obaveze dužan je da plati penale – objašnjava zamenica gradonačelnika i dodaje da je grad spreman da znatnim sredstvima učestvuje u poboljšanju kompozicija "Beovoza".
Na 330 kilometara pruge trenutno saobraća desetak putničkih garnitura, koje su stare po 25 godina. Budući da su i pojedine šine dotrajale, najverovatnije će biti neophodno popraviti prugu ka Rakovici i Pančevu, ali i kupiti nove vozne kompozicije. Jedan od uslova gradskih vlasti biće da se odredi precizan red vožnje, koji mora da bude usklađen sa satnicom autobusa i tramvaja, kako bi građani mogli da presedaju bez puno čekanja i pešačenja.
Ukoliko se gradska železnica obnovi što znači da vagoni postanu čisti i udobni, da vozovi prolaze često i stižu tačno u minut, ona će postati sjajan vid brzog dolaska stanovnika iz predgrađa u centar Beograda.
Prema nedavnoj izjavi Milanka Šarančića, ako se bude vozilo postojećim kapacitetom "Beovoz" bi već naredne godine mogao da uđe u jedinstveni tarifni sistem.
– Ukoliko budemo čekali nabavku dvadesetak putničkih garnitura, koliko je realno potrebno i za koje nam treba između 80 i 100 miliona evra, to će se desiti za otprilike dve godine – rekao je generalni direktor JP "Železnice Srbije".Kompozicije "Beovoza", u koje može da stane 256 putnika, danas sa polaznih stanica kreću na svakih 45 do 90 minuta, osim u jutarnjem špicu kada su polasci na svakih pola sata. Trenutno je aktuelno šest linija koje prolaze kroz centar grada, a poslednje stanice su u Pančevu, Novoj Pazovi, Ripnju, Umčarima, Lajkovcu, Mladenovcu i Lazarevcu.

Susret Tadića i Šoljoma
Subotica – Predsednik Srbije Boris Tadić je sinoć, posle neformalnog susreta sa šefom mađarske države Laslom Šoljomom u Subotici, izrazio zahvalnost zbog principijelnog stava zvanične Budimpešte po pitanju Kosova i Metohije."Srbija se protivi nezavisnosti Kosova, kao i jednostranom proglašenju i priznanju suvereniteta te pokrajine. Samo dogovor dve strane i kompromis mogu da garantuju stabilnost u regionu", ponovio je predsednik Tadić novinarima u restoranu "Stara picerija".
Prema Tadiću, Srbija podržava ideju dvojnog državljanstva koju od matične zemlje traže vojvođanski Mađari, jer smatra da je to dobar put ka relativiziranju granica i tešnjem povezivanju pripadnika iste nacije.
Tadić je u tom kontekstu podržao zalaganje predsednika Šoljoma za kulturno jedinstvo Mađara u karpatskom basenu, ističući da to načelo važi i za sve druge narode u regionu pa i šire.
Šoljom je pozdravio početak rasprave o zakonu o državljanstvu u Skupštini Srbije i ukazao da taj posao tek predstoji u mađarskom parlamentu.
Šoljom je podsetio na susret sa Tadićem i hrvatskim predsednikom Stipom Mesićem prošle nedelje na tromeđi tri zemlje, i istakao da bi ekološka i privredna saradnja u toj oblasti mogla da postane primer za čitavu Evropu.

"Taljiganje" samo sa dozvolom
Novi Sad – Za nekoliko hiljada socijalno ugroženih Novosađana sakupljanje sekundarnih sirovina, koje prodaju otpadima, odavno je svakodnevica. Većina njih za kretanje gradskim ulicama koristi zaprežna kola, odnosno taljige, što u poslednje vreme izaziva sve veće negodovanje građana – prvenstveno vozača, jer kretanje konjskih zaprega ugrožava funkcionisanje saobraćaja.
Kako je objašnjeno u Gradskoj kući, gradonačelnica Maja Gojković uputila je zahtev načelniku novosadske policije, tražeći sprovođenje rešenja Gradske uprave za saobraćaj i puteve o utvrđivanju režima saobraćaja zaprežnih vozila. Ona podseća da je rešenje doneto još trećeg jula i da je njime propisana zabrana kretanja zaprega kroz grad.
"Nadležna gradska uprava je tom odlukom utvrdila režim saobraćaja zaprežnih vozila tako što je kretanje zaprega zabranjeno svim prilaznim putnim pravcima ka Novom Sadu, a da i ne govorimo o centralnoj zoni grada. Istovremeno, postavljena je adekvatna saobraćajna signalizacija koja omogućava sprovođenje tako propisanog režima saobraćaja", ukazuje Maja Gojković u svom zahtevu. Ona je od policije zatražila da pomogne gradu u uvođenju reda na ulicama, jer su u evropskim gradovima veličine Novog Sada odavno proterane taljige iz centralnih gradskih zona.
Međutim, odmah je, na konferenciji za novinare, reagovao predsednik Romske partije i narodni poslanik Srđan Šajn, koji se suprotstavio takvoj odluci, s obrazloženjem da od prikupljanja sekundarnih sirovina i nekih drugih poslova pri kojima se koriste zaprege živi gotovo 200 porodica sa novosadske periferije. Striktnim sprovođenjem odluke, smatra on, ugrozila bi se ionako teška egzistencija tih ljudi, od kojih su mu se mnogi već javili proteklih dana upozoravajući na posledice te odluke. Šajn kaže da je, ipak, moguće naći kompromis i saopštio da je već zatražio razgovor sa nadležnima u gradskoj vlasti kako bi problem bio rešen.
"Predložiću da se njihovo kretanje dozvoli u precizno određenom vremenskom terminu", najavio je Šajn.
Juče su se ovim povodom u Velikom ritu okupili vlasnici zaprega u nameri da krenu u protest centrom grada, ali ih je umirio upravo Šajn, ukazujući da nadležni treba najpre da se upoznaju sa akutnim problemima Roma i Aškalija. Biće zatražena i besplatna obuka za vožnju tricikla, uz izdavanje odgovarajuće dozvole. Na skupu je zatraženo da se ne onemogući bar pristup gradskoj deponiji. Kako saznajemo, Šajnu je obećano da će grad iduće sedmice saopštiti šta je moguće preduzeti.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Ponikve udružile užički region
Užice – Ko je mislio da su, saniranjem piste, poslovi na osposobljavanju aerodroma Ponikve za civilni saobraćaj u najvećoj meri odrađeni, bio je u zabludi. Jer, nalazi ekspertskog tima, koji na ovoj vazdušnoj luci radi u okviru projekta EU (o čemu smo svojevremeno prvi izvestili) – pokazali su da predstoji mnoštvo važnijih i obimnijih poduhvata, uz povelika ulaganja. Ukupan trošak za novo lice Ponikava, za kojim vapi turizam ovog kraja, može dostići i dvadesetak miliona evra, budući da su namere ambiciozne i evropskim standardima uokvirene.
– Stručnjaci iz Slovenije i sa beogradskog Saobraćajnog fakulteta, u saradnji sa Regionalnom privrednom komorom, a na osnovu izveštaja inspekcije Direktorata civilnog vazduhoplovstva Srbije o stanju aerodroma, uradili su procenu potreba, u formi predinvesticionog dokumenta – objašnjava za "Politiku" Saša Savić iz užičke Regionalne privredne komore, inače vođa projekta na aerodromu. – Jedino što sada može da se iskoristi jesu pista i kontrolni toranj. Sve ostalo valja nabaviti da bi aerodrom mogao da radi po svetskim standardima. Potrebna su ulaganja od 18,9 miliona evra (ne računajući poslove pirotehničkog saniranja šireg aerodromskog kompleksa). Najveće stavke su: sređivanje poletno-sletne staze, nabavka navigacione opreme, svetlosnog sistema, kompletiranje meteorološkog sistema, troškovi građevinskih radova (ograde, servisnog i vatrogasnog puta), vodosnabdevanje objekata, kanalizacija, trafo-stanica, nabavka vozila za zimsko održavanje piste, prihvat i oprema aviona i drugo.
Savić dodaje da će se veoma brzo izraditi ekonomska analiza opravdanosti ulaganja u aerodrom, koja treba da pokaže kako bi se pokretanje Ponikava za civilne letove odrazilo na privredu regiona. Namera je da ekspertski tim, već narednog meseca, ovu analizu predstavi svim predsednicima opština užičkog regiona i zainteresovanim preduzećima. Jasno je da savremeni turizam nije moguće zamisliti bez aerodroma, a region bi imao koristi i za brz izvoz poljoprivrednih proizvoda, proizvoda obojene metalurgije i drugih.
Trošak za ovaj aerodrom je, dakle, pregolem da bi ga same ponele nejake opštine užičkog kraja. One su, ipak, poduhvat shvatile kao prioritetan i rešile da se udruže kako bi lakše stigle do moderne vazdušne luke. Njihove oči uprte su u državu, zapravo u Nacionalni investicioni plan za 2008, za koji se projektima upravo konkuriše.
– Deset opština ovog regiona konkurisaće zajednički kod NIP-a za aerodrom Ponikve, kao ključni ovdašnji regionalni projekat – kaže za naš list Nemanja Nešić, opštinski koordinator za lokalni ekonomski razvoj u Užicu. – Smatra se da za kompletno pokretanje aerodroma, koji bi imao "A" licencu, dakle da na njega sleću svi vazduhoplovi pa i najveći, valja obezbediti 21 milion evra. Posebno je u ovom trenutku važno da vlada donese odluku o tome šta buduće privredno društvo koje će upravljati aerodromom može da koristi, odnosno šta ostaje vojno, a šta civilno. To je neophodno zbog pravnog okvira. Poznato je da aerodrom već ima pravni status mešovitog (vojno-civilnog), još po odluci Vlade SRJ iz 2002, ali su potrebne i preciznije odrednice.
Kad je ekspertski tim radio svoj deo posla, ispričano je ovde i to da evropska iskustva pokazuju da region uglavnom uvek više zaradi na regionalnom aerodromu, nego firma koja njime upravlja. Pominjao se primer nevelikog mariborskog aerodroma, za koji su evropske turističke agencije i "lou kost" avio-kompanije sve zainteresovanije, zbog turizma posebno.Kako će to biti kod aerodroma Ponikve – na kome, bude li para i državne volje, za dve-tri godine može da zaživi civilni avio-saobraćaj – pokazaće vreme, mada nije retka pojava da sada turisti iz Rusije putuju avionima čak do Tivta, da bi se odatle autobusima dovezli na odmor na Zlatibor, ili da se ljubitelji muzejskih železnica iz Velike Britanije, Japana, Poljske i drugih država, koji su ovog leta pohodili "šargansku osmicu" u Mokroj Gori, satima strpljivo voze Ibarskom magistralom samo da bi se dohvatili Šargana, koji je na svega nekoliko kilometara od Ponikava.

Haos u rumskoj skupštini
Ruma – Dok se ne utvrdi ko je u pravu, Ruma će imati dva predsednika i dva potpredsednika Skupštine opštine. Prema dosadašnjoj i još zvanično neopovrgnutoj većini, koju čine odbornici SRS i SPS, predsednik Skupštine opštine je i dalje Ljubiša Jezdimirović (SRS), a njegov zamenik je Stevan Kovačević (SPS). Prema novoj i još zvanično nepotvrđenoj većini, koju čine DS, DSS, PSS i LSV – predsednik Skupštine je Nenad Borović (DS), a zamenik je Milan Smiljanić (PSS).
Sednicu Skupštine otvorio je Ljubiša Jezdimirović i saopštio da sednica nema kvorum, jer je neposredno pre sednice troje odbornika, od 22 prisutna, na pisarnici podnelo ostavke "iz zdravstvenih razloga". Za govornicu je, međutim, izašao odbornik Milan Smiljanić, tvrdeći da kvorum postoji, jer troje odbornika nije podnelo nikakve ostavke.
Kako Smiljanić nije hteo da napusti govornicu, Jezdimirović je prekinuo sednicu i saopštio da će odbornici za novu sednicu dobiti pisani poziv. Međutim, 22 prisutna odbornika, od ukupno 43, smatrala su da sednica ne može da se prekine, pa su nastavili da zasedaju. Jednoglasno su razrešili Ljubišu Jezdimirovića i Stevana Kovačevića, a za novog predsednika i potpredsednika izabrali Nenada Borovića i Milana Smiljanića.Novi predsednik Skupštine, ako bude potvrđen, Nenad Borović tvrdi za "Politiku" da je odluke nove većine odmah predao Ministarstvu za lokalnu samoupravu i da očekuje već u toku sledeće sedmice verifikaciju odluka nove većine.

Preti novo trovanje Tise
Novi Bečej – Još uvek javnosti nisu poznati krivci za nedavno trovanje reke Tise. I dalje se obavljaju laboratorijske analize uzoraka vode kako bi se utvrdilo ko je odgovoran za ovu ekološku katastrofu. Podsetimo, uginule ribe na površini vode pojavile su se pre desetak dana, na delu Tise posle Sente.
– Iz reke je izvađeno ukupno 46 tona ribe, a, prema našim saznanjima, veći deo je završio u Dunavu, pa se procene pomora kreću i do 100 tona. Uglavnom se radi o ribljoj mlađi, čime se šteta višestruko uvećava – ocenjuje za naš list predsednik Ribolovačkog saveza Vojvodine Dušan Jovanović.
Samo na obali kod Novog Bečeja izvučeno je preko 35 tona otrovane ribe. Predsednik opštine Milivoj Vrebalov pozvao je nadležne da što pre pronađu odgovorne za, kako je rekao, nezapamćenu ekološku katastrofu na Tisi.
Opštinski javni tužilac u Senti Mirko Gašović za "Politiku" potvrđuje da još nije dobio zvaničnu prijavu, ni od policije ni od inspekcija, navodeći da tužilaštva mogu da deluju tek kada se prikupe relevantni podaci. Slično su reagovali i u Policijskoj upravi u Kikindi, dodajući da ih niko nije zvanično obavestio da je Tisa otrovana, niti je tražio da se angažuje policija.
Republički vodoprivredni inspektor Stevan Micković kaže nam da je još 3. septembra zabranio ispuštanje otpadnih voda iz senćanske fabrike za proizvodnju kvasca "Alteč-Fermin", a da je obustavljeno i ispuštanje otpada iz šećerane TE–TO. Micković ističe da su uzeti uzorci otpadnih voda svih potencijalnih zagađivača u Senti, kao i uzorci vode iz Tise, pa se sada očekuju rezultati analiza. – Preti nam i novi talas trovanja reke, najpre kod Novog Kneževca, gde se napunio kanal u koji otpad odlaže preduzeće "Lepenka" i koji će uskoro početi da se preliva u Tisu, a reku ugrožava i otpadna voda iz Subotice, koja je kanalom stigla do Adorjana kod Kanjiže – upozorava predsednik Ribolovačkog saveza Vojvodine Dušan Jovanović.

Od ponosa do rugla Novog Sada
Novi Sad – Jedan od najvažnijih arhitektonskih spomenika u Novom Sadu dvorac "Eđšeg" danas je memljiv prostor, pun beskućnika i narkomana, od kojeg zaziru građani koji prolaze Ulicom Antona Čehova. Zdanje "Eđšeg" iz 19. veka tek u martu ove godine proglašeno je za spomenik kulture, međutim, osim beleške u Zavodu za zaštitu spomenika, nije ničim drugim zaštićen.
Originalni parket i stolarija iz 1889. uveliko su pokradeni, a zidovi su uništeni vlagom, grafitima i prljavštinom. Kroz razvaljenu ogradu i polupana prozorska okna u "Eđšeg" (što na mađarskom jeziku znači – jedinstvo) uvlače se beskućnici, pijanci i narkomani. Poslednja sanacija urađena je pre sedam godina, kada je delimično popravljen krov. Danas je ovaj dvorac u vlasništvu grada i u zvaničnim aktima vodi se kao "objekat van upotrebe". 
– Svi naši pokušaji da skrenemo gradskim vlastima pažnju na ono što se dešava u toj zgradi ostali su bez odjeka – kaže za naš list predsednik MZ "7. juli" Nikola Babić. Prema njegovim rečima, policija, na prijavu građana, gotovo svake noći dolazi u zdanje nekadašnjeg dvorca.
– Strah me je uveče i da prođem pored ove zgrade, a najlepše trenutke u mladosti sam provela upravo u njoj – priča nam Kaja Pajin, koja ovo zdanje pamti kao balsku dvoranu, nakon Drugog svetskog rata, gde su mladi godinama priređivali zabave .
Dvorac je izgrađen prema projektu Georga Molnara 1889, a sačinjavaju ga velika centralna i dve sporedne dvorane. Kroz prljavštinu još se mogu nazreti nekadašnji ukrasi i oslikani zidovi, koji su sada prekriveni grafitima. Visoki polukružni prozori sa polupanim staklima i polomljena vrata još svedoče o nekadašnjoj raskoši. Umesto zidane ograde ojačane kovanim gvožđem, ostale su samo razbacane cigle i iskrivljene rešetke, poput scenografije iz nekog horor filma.
Stručnjaci Zavoda za zaštitu spomenika, iako svesni istorijske i arhitektonske vrednosti, predlog za zaštitu ovog objekta podneli su tek 2002. godine. Isprečio im se, kažu, nedostatak dokumentacije kojom bi se mogao utvrditi prvobitni izgled zgrade. Rešenje je nađeno kada je kustos u gradskom muzeju Agneš Ozer dostavila kolegama iz Zavoda crno-bele razglednice s početka 20. veka.
– Fotograf Rajcinger zabeležio je završetak radova na ovoj znamenitoj građevini. Zdanje je značajno i po tome što je tu bio prvi sajamski prostor u ovom delu Bačke. Svake godine, u vrtu "Eđšega" održavana je izložba poljoprivrednih proizvoda, što su zapravo bili počeci novosadskog poljoprivrednog sajma – kaže za "Politiku" Agneš Ozer.
Zavod je u nekoliko navrata tražio od gradskih vlasti da mu se objekat ustupi na korišćenje, pošto je po svojoj arhitekturi i vrednosti idealan za galeriju. Odgovora na molbe, kao ni para za restauraciju "Eđšega", nikada nije bilo.– Nažalost, jedino što smo uspeli jeste to da zdanje proglasimo spomenikom kulture. Ali, para za renoviranje nema ni u najavi, pa zgrada sve više propada. Nedopustivo je da se Novi Sad ovako ophodi prema svojim spomenicima – ističe za naš list Milan Paroški, stručni saradnik Zavoda za zaštitu spomenika.

Skolarijev udarac u lice fer-pleja
Od našeg specijalnog izveštačaMadrid, 13. septembra – Španski mediji su posvetili mnogo pažnje incidentu koji se dogodio u meču Portugalija – Srbija 1:1. Dva madridska sportska lista s najvećim ugledom – "Marka" i "As" -  tom susretu su posvetile po dve trećine strane, uz fotografiju Skolarijevog nasrtaja na Dragutinovića i nekoliko upečatljivih izjava srpskog selektora Klementea."Skolari udario Dragutinovića u lice", glasi veliki naslov u najtiražnijem sportskom listu na Pirinejskom poluostrvu "Marki" (600.000 primeraka dnevno). U podnaslovu je Klementeova izjava da je "za žaljenje ono što je uradio Skolari i da bi "onaj ko ne ume da gubi trebalo da ostavi profesiju". Ovaj list takođe podseća da Skolari "ima imidž provokatora".
Klemente je za radio "Marka" prepričao čitav događaj i dao sledeću ocenu:
- Ono što je uradio Skolari je loš primer za fudbal i fer-plej. To me posebno čudi kada znam da je u pitanju trener koji je bio svetski prvak... Očekujem da ga Uefa žestoko kazni.
Ispod fotografije na kojoj se vidi Skolarijev "potez", list "Marka" je dao izjavu portugalskog selektora: "Nisam ga udario, samo sam hteo da zaštitim Kvaresmu". 
A. M.
-----------------------------------------------------------Selektorova sramota
Oštro kritikovan portugalski selektora zbog udaranja Dragutinovića
Glavna vest u svim portugalskim štampanim medijima juče je bio napad selektora Portugalije Luiza Felipea Skolarija na srpskog reprezentativca Ivicu Dragutinovića. Nezapamćen incident dogodio se po završetku kvalifikacionog meča za odlazak na Evropsko prvenstvo naredne godine koji je završen 1:1. Najoštriji u kritici bio je list "Korejo da manja" koji je na naslovnoj strani napisao "Skolarijeva sramota". U tekstu je naveo da će Fudbalski savez Portugalije ispitati slučaj i kazniti Skolarija. I drugi listovi osuđuju postupak brazilskog strušnjaka. "Žurnal de notisias" je naveo kako je Skolari sve upropastio. 
Dnevni list "Publiko" na naslovnoj strani stavio je veliku sliku na kojoj je prikazan incident, sa naslovom "Crno lice Portugalije". Skolarija je list nazvao agresorom, a njegov postupak je okarakterisao kao veću štetu za portugalski fudbal od remija sa Srbijom. 
Sportski list "A Bola" je na naslovnoj strani dao sliku gde se vidi kako selektor Portugalije udara Dragutinovića i napisao "Skolarijeva najcrnja noć". Lst je naveo da je Skolari posle meča izgubio glavu i napao srpskog reprezentativca.  
Na sajtu portugalske državne televizije RTP piše da Skolari negira da je udario Dragutinovića, ali da slika na njihovom programu govori potpuno drugačije. 
- Sve je jasno i lepo se vidi kako je brazilski stručnjak udario Dragutinovića - piše na sajtu RTP-a.R. Đ.

Srbija u polufinalu
Naši odbojkaši igraće u polufinalu 25. evropskog prvenstva. Ko će im sutra biti protivnik za ulazak u finale (Rusija ili Španija) određeno je sinoć žrebom u Moskvi, gde će se i igrati utakmice za medalje.U poslednjem okršaju u Petrogradu naš tim je izgubio od Španije s 3:2 (26:24, 25:19, 24:26, 22:25, 15:10), koja je sačuvalo prvo mesto u našem skupu. Nama su dva seta i bila neophodna da uđemo među četiri najbolje reprezentacije Starog kontinenta, pošto je Nemačka pre toga savladala Francusku s 3:0. Cilj smo ostvarili, iako je izgledalo da su nam kola nepovratno otišla nizbrdo.Španci su dobili prva dva seta, a naročito su u drugom bili nadmoćni, dok nam je u trećem voda došla do grla. Njihov selektor Italijan Anastazi je izveo s igrališta prvu postavu i uveo sveže snage, koje su igrale bez opterećenja, jer je njihova reprezentacija već prebrinula sve brige. 
Za razliku od njih za naše odbojkaše je bilo biti ili ne biti, a pod takvim okolnostima je najteže da se igra. Imali su suparnici prednost od 14:11, zatim smo se izborili da preimućstvo pređe na našu stranu (21:19), ali dok dlanom o dlan stanje se potpuno promenilo. Gubili smo s 23:21, a vrata polufinala su poput srednjovekovnih gradskih kapija počela da se spuštaju pred nama. 
Na sreću, naši igrači su imali živce od čelika. Španci su, ipak, bili od mekšeg materijala, pa su počeli da popuštaju. Izjednačili smo na 23:23, a nije naše odbojkaše pokolebalo ni kada je protivnik ponovo imao meč-loptu (24:23). Ponovo su bili moćni, španskim igračima su drhtale ruke, čak i njihovom najboljem odbojkašu svih vremena 37-ogodišnjem Rafaelu Paskualu (24:24), zatim je naš bedem na mreži bio neprobojan, a planina nam se svalila sa srca kad je Peres bio neprecizan i naša ekipa je ostala u trci za polufinale.
Četvrti set nije bio mnogo lakši, mada smo gotovo sve vreme vodili. Ta prednost nikada nije bila toliko velika da bi moglo da se odahne, čak je Španija stizala našu prednost, poslednji put na 17:17. Ali, i tada smo bili jači i od protivnika i od silnih nevidljivih prepreka. Španci su nam ponovo dahtali za vratom kad su smanjili na 23:22 i to tako pošto je Paskual iz trećeg pokušaja nekako osvojio poen. Međutim, kao da je tada sreća zaključila da im je dosta pomagala u tom setu, pa je odlučila da ih malo ostavi da se sami snalaze. Osvojili smo 24. poen, a onda su Španci promašili naše polje i konačno smo mogli da odahnemo – ušli smo u polufinale.
Peti set je bio puko otaljavanje posla. Selektor Kolaković je izveo drugu postavu, pa su Španci dobili set, koji više nije imao nikakav značaj. 
- Veoma sam zadovoljan plasmanom u polufinale, ali nisam zadovoljan igrom, pa se nadam se da je ovo bio samo naš loš dan. Moram da kažem da psihološki nismo bili spremni. Možda je to posledica dodatnog pritiska, koji smo osećali posle brzo završenog meča između Nemačke i Francuske, - objasnio je kapiten Nikola Grbić. - Pored toga Španci su nas dočekali sjajnim servisom. Na sreću, promenili su kompletnu postavu u trećem setu, što nam je pomoglo, pa smo osvojili ta dva seta i plasman u polufinale.
- Iskreno, mislio sam da ću se više radovati ovom velikom uspehu, ali trenutno osećam neku gorčinu. Nadam se da će, kada budemo u avionu za Moskvu, osećaj biti lepši. Ušli smo u meč premlako i psihički nespremni. U prva dva seta smo  napravili mnogo grešaka i nismo igrali po planu. I setove koje smo dobili odigrali smo veoma nervozno, u grču. Ipak, mislim da smo prethodnim igrama zaslužili plasman u polufinale, - istakao je selektor Igor Kolaković.
Danas na prvenstvu nema utakmica. Za Ruse i Fince je to slobodan dan pošto su u Moskvi, dok je za nas i Špance to dan za selidbe, jer se prelazimo iz Petrograda u glavni grad Rusije.  
Dvorana: Jubilarna. Gledalaca: 2.500. Sudije: Dudek (Poljska) i Saltalipi (Italija).
SRBIJA: Kovačević, Janić, Vl. Petković, Boškan, Stanković, Samardžić, N. Grbić, Nikić, Gerić, Miljković, Starović, Podraščanin. Selektor: Kolaković.
ŠPANIJA: Paskual, Perez, Lobato, Seviljano, M. A. Falaska, Subijela, G. Falaska, Molto, Garsija-Tores, De la Fuente, Rodriges, Ernan. Selektor: Anastazi.
-----------------------------------------------------------
Posle 20 godina polufinale bez Italije
Italijani ne samo što su se rastali od titule evropskog prvaka, nego prvi put posle 1987. nisu ni polufinalisti. Na prethodnih devet prvenstava uvek su osvajali medalju: u Stokholmu 1989. zlato, u Berlinu 1991. srebro, u Turkuu 1993. i Atini 1995. zlato, u Ajndhovenu 1997. bronzu, u Beču 1999. zlato, u Ostravi 2001. srebro i u Berlinu 2003. i Rimu 2005. zlato.S. R.

U moje vreme samo su žene igrale zonu
Od našeg specijalnog izveštača
Madrid, 13. septembra – Poslednjeg dana takmičenja po grupama na 35. evropskom prvenstvu za košarkaše igrale su mnoge zvezde, poput Parkera i Jasikevicijusa, ali je najveće ovacije od 10.000 gledalaca dobio legendarni američki centar Bil Rasel (73) koji je sa Bostonom osvojio 11 titula prvaka NBA. S njim smo imali priliku da razgovaramo neposredno pošto je primljen u Fibinu Kuću slavnih u madridskom predgrađu Alkobendasu. Sve je kupio svojom duhovitošću i neposrednošću, pa je "mit o krutoj zvezdi koja nikada ne daje autograme" razbijen s nekoliko uspelih šala i širokih osmeha. Ipak, pri jednom je ostao: "I dalje ne dajem autograme"!
Na pitanje da li je košarka izabrala njega ili on nju, odgovara:
- Rekao bih da je ona izabrala mene. Kao mali sam prvo probao američki fudbal, pa atletiku, a pošto me tamo nisu primili, ostala mi je košarka koju sam odmah zavoleo jer sam voleo da skačem. Košarka mi se svidela i zbog toga što je to kolektivna igra za koju je nepohodno veliko razumevanje i saradnja među igračima. Kad sam počinjao, od devete do 22. godine, igrao sam košarku tri-četiri sata dnevno. Tada smo čak učili pravila igre, što je bilo vrlo korisno, da znaš šta smeš a šta ne smeš. Ne bih rekao da danas baš svi igrači znaju u potpunosti pravila.
Bili ste "kralj odbrane". Da li je ona bitnija od napada?
- Uvek ću glasati za odbranu. Da bi došao u priliku da napadaš, moraš prvo da osvojiš loptu. O meni se sve zna, što se tiče NBA lige, ali malo ko zna podatak da je moja ekipa godinu za godinom bila prvak NKAA lige, sa 55 uzastopnih pobeda i bez ijednog poraza. Mi smo bili odbrambena ekipa, jer za napad nismo bili talentovani.
Ko je najbolji evropski igrač u NBA i zašto danas ima mnogo više stranaca u NBA nego nekada?
- Nije domaća košarka oslabila, već su stranci napredovali. Raduje me što se ceo svet poboljšao, to je dobro za košarku. Recimo, početkom šezdesetih igrao sam kod vas u Jugoslaviji, pa u Poljskoj, Bugarskoj i Egiptu, i to nije baš bilo zanimljivo, jer smo suviše lako pobeđivali. Meni je tada izgledalo da će to loše da deluje na motivaciju naših rivala, ali očigledno je da je svet to prihvatio kao izazov. Zato danas imamo NBA kao mesto na kojem igraju svi najbolji igrači na planeti. Što se tiče toga ko je najbolji Evropljanin u NBA, teško je reći. Gasol je sjajan, Novicki takođe, pa Parker... Kada bi Novicki popravio pas igru bio bi najkompletniji igrač na svetu. Sa svima njima sam u vrlo dobrim odnosima.
Ko je po Vama najbolji svih vremena?
- Bilo je mnogo dobrih igrača: Medžik Džonson, Vilt Džembrlen, Leri Bird, Džulijus Irving, Karim Abdul Džabar...Svakako – Majkl Džordan... Da ne zaboravim Eldžina Bejlora koji je šest puta bio u finalu.
A koji Evropljani su ostavili jak utisak na Vas?
- Šteta je što se Sergej Belov nije okušao u NBA. Sjajni su bili Sabonis i onaj momak što je pogunio u saobraćajnoj nesreći... Kako se zvaše?
Mislite na Dražena Petrovića?
- Da mislim na njega. On mi se dopadao... Da ne zaboravim Divca i Kukoča. Ima tu još dobrih igrača.
Koliko se danas razlikuje košarka od one koja se igrala u Vaše vreme?
- Po meni, tu nema velike razlike. Igra se nije promenila, samo su igrači fizički jači i brži. U moje vreme nismo igrali zonu. Nju su tada igrale samo žene. 
Osvojili ste 11 šampionskih prstenova u NBA a nosite samo dva. Od koga su ta dva?
- Jedan mi je poklonio za rođendan komesar NBA lige Dejvid Štern, a drugi je venčani.

Stručni savet namerno bira lošeg selektora
Od našeg specijalnog izveštačaMadrid, 13. septembra - Trojica velikana naše košarke, članovi "Grupe sedam" - Zoran Savić, Aleksandar Đorđević i Dejan Bodiroga - susreli su se u Madridu s pitanjem: zašto je srpska košarka u krizi. Savić je bio najoštriji i smatra da se naša košarka nalazi u "sličnom ponoru u kojem su bili Hrvati":- Barem pet godina pričam da bi Stručni savet trebalo ukinuti, jer ne služi ničemu. Njegovi članovi za selektora biraju trenera za koga su sigurni da neće da napravi ništa, da bi tako oni posle debakla ispali bolji stručnjaci. Nismo ni toliko dobri kao što mislimo. Imamo malo igrača koji igraju u Evroligi i NBA, ovi koji se odazivaju reprezentaciju koriste je za spremanje za novu sezonu NBA. U Stručnom savetu je mnogo njih koji neće da vode nacionalni tim, a odlučuju o tome ko će da bude selektor.
Savić smatra da je još ranije trebalo podmladiti tim: 
- Trebalo je to učiniti još u Sidneju 2000. Stojaković je bio naš daleko najbolji igrač, a izgubio je pet godina u reprezentaciji. Zašto? Zbog gluposti koje se prave u našoj košarci. Što se tiče otkaza igrača, sve je jasno. Momcima treba usaditi ljubav i želju da igraju za državni tim. Recimo, Garbahosa mora da ide protiv svog NBA kluba, Španci plaćaju 600.000 evra da bi on igrao za njih. Gasol je polomio nogu prošle godine i sada se vratio da bi igrao pred svojom publikom. Parker je nedavno imao svadbu, ali je došao na šampionat. Kirilenko je zaradio mnogo više para nego bilo koji naš igrač, pa opet svako leto dolazi u reprezentaciju. Novicki je fenomen: igra sa deset ne prosečnih, već loših igrača. Ipak, on je tu i igra po 40 minuta, iako ga udvajaju, utrajaju...
Aleksandar Đorđević je juče doputovao u Madrid, a danas se u hotelu "Konvension" sreo sa srpskim novinarima da bi im rekao šta misli o svemu:
- Po meni ne valja organizaciona struktura. Statut KSS i dalje dozvoljava da se košarka vodi kao i pre 20 godina. Skrivali smo se iza rezultata jedne generacije. Statut mora da se menja. Poslednje promene bile su samo kozmetika. Prekinimo više s kolektivnom odgovornošću. Zašto je prihvaćen delegatski sistem iz komunističkog doba.
Đorđević, koji je živi u Milanu u kojem je do ovog proleće bio trener Armani džinsa, smatra da plaćamo cenu neplanskom načinu rada:
- Imamo najnoviji primer momka koji je stub reprezentacije. Teodosić je otišao u Olimpijakos u kojem će deliti minutažu sa Bleknijem koji će sigurno biti prva opcija na tom mestu. Da li je njegov preuranjeni odlazak dobar za našu reprezentaciju... Treba videti kako gubimo igrače koji dolaze u reprezentaciju. Pogledajmo samo plejmejkere. Avdalović, Marinović, Rašić - iz naše lige puštamo igrače koji nisu postali dominantni. Poslednji koji je otišao spreman jeste Vujanić. Zatim, da li su nam u mlađim kategorijama cilj medalje ili stvaranje igrača.
Đorđević je zamolio novinare da ga ne pitaju da li će preuzeti neku funkciju u KSS ("Oni sada tamo sastanče, a verovatno će me zvati..."). Na kraju se posebno osvrnuo na ispad Darka Miličića, uz podsećanje da je bivši selektor Svetislav Pešić na SP 2002. izbacio Vladimira Radmanovića zbog "incidenta s bananom"
- Preko pola miliona je videlo ispad našeg igrača u Granadi, što na sajtovima što preko ESPN-a, Skaja, italijanskih i španskih kanala... Nedopustivo je da jedan reprezentativac da takvu izjavu. Ozbiljna organizacija bi to sankcionisala istog trenutka. Dao sam sebi slobodu da odmah pozovem Vojina Đorđevića i da mu kažem da ne plaća kaznu. U Indijanapolisu 2002. smo zbog jedne banane odstranili igrača i osvojili zlato.
-----------------------------------------------------------
Đorđević: Varali smo u meču s Litvancima 
Za razliku od svih srpskih košarkaških autoriteta koji smatraju da smo na Juniorskom evropskom prvenstvu pošteno došli do zlata, Aleksandar Đorđević tvrdi suprotno:
- Snimak meča Srbija - Litvanija je bio na svim televizijama. Juče sam gledao utakmicu Turska - Francuska koji su komentarisali slavni španski igrači Epifanio i Iturijaga koji su naš meč s Litvancima nazvali prevarom. Moramo da priznamo da je to bila prevara i da se od takvih stvari ogradimo. Varali smo i mi i Litvanci... Te Fibine sudije su posle došle na seniorski šampionat, a mi smo očekivali da sude za nas.
-----------------------------------------------------------
Bodiroga: Slavnić je dao svoj maksimum
Dugogodišnji kapiten naše reprezentacije Dejan Bodiroga kaže da "ispadanje naše reprezentacije ne bi nazvao katastrofom" iako ni on "nije očekivao da nećemo stići do Madrida":
- Treneri koji su u Stručnom savetu dali su mnogo našoj košarci. Oni, kao i svi ostali na važnim mestima u našoj košarci, snose odgovornost: i predsednik i treneri i igrači... Slavnić je preuzeo odgovornost u teškom trenutku, kad smo znali da će biti otkaza. Dao je svoj maksimum u situaciji kada je imao devet debitanata. On nije isključivi krivac. On je naša legenda, poznaje košarku, ali je nažalost sve ispalo ovako.

Anđeli 21. veka
U galeriji Ozon večeras će u 21 sat biti otvorena izložba slika Zorana Velimanovića (1964), umetnika koji će se posle deset godina ponovo predstaviti beogradskoj publici, budući da je od 1997. godine svoju karijeru gradio u inostranstvu. 
Izložba nazvana "Anđeli 21. veka" predstavlja 15 platna nastajalih od 1999. godine do danas, inspirisanih prošlim i sadašnjim vremenom, renesansnim majstorima, osećanjem tragičnosti sveta , potrebom da se dokaže lično ubeđenje da se "od srednjeg veka do danas ništa nije promenilo"...
– Moji anđeli su stvorenja sa modifikovanim krilima i izmenjenim zadacima koje su nametnuli nova civilizacija i savremene tehnologije. Uostalom, svako ima i svog ličnog anđela ili demona kako bi to rekli Stari Grci. Slikam "žive lutke", bespolne likove, žive robote... Od srednjeg veka do danas ništa se, osim civilizacijskog pomaka nije mnogo promenilo, jer ako čoveka stavite u stresnu situaciju on će se ponašati isto, bez obzira da li je u 21. veku ili praistoriji. Volim da slikam anđela koji jede trešnje, ali mu je jedna ruka mehanička, ili lutku koji ima jednu ruku kao pipak hobotnice kojom pokazuje na tablu na kojoj piše "Seti se...". Slikam svet onakav kakav je danas, jer šta bih mogao da slikam u vremenu kada nam na televiziji konstantno serviraju filmove u kojima samo u prvoj sceni pogine pedesetak ljudi?!, kaže Zoran Velimanović.
Stvaralaštvo ovog slikara je nadrealno, humorno, cinično, sa elementima fantastike, jer, kao što piše Karmine Siniskalko, direktor galerije Studio S u Rimu, "Velimanović slika jedan svet nakaza, ali nas pritom ne plaši. On to čini kao da nam pred očima prolaze slike svakodnevice, slike na koje smo navikli i koje smo spremni da prihvatimo, jer čine deo naših života..."
"Cinizam je jedno od najboljih sredstava izražavanja u slikarstvu , i ja sam između cinizma i ljutine izabrao ovo prvo. Uostalom, da nisam slikar, bio bih revolucionar", kaže Zoran Velimanović.Umetnik danas živi na relaciji Nica – Beograd. Od 1997. izlaže samostalno u Italiji, Španiji, Francuskoj, Nemačkoj, Mađarskoj. Poslednji put u Beogradu izlagao je 1997. u galeriji ULUS, a u studiju "Astakos" iste godine priredio je performans inspirisan tadašnjim građanskim protestima na beogradskim ulicama. Izložba u galeriji "Ozon" trajaće do 22. septembra.

Milion razloga za muziku
Kao i prethodnu sezonu, i ovu koja počinje Muzička produkcija RTS već je najavila koncertom pred Beograđanima na trgu u centru grada. Juče se, međutim, o tome i malo pričalo na konferenciji za novinare u Nju momentu, koju je otvorio direktor Produkcije Dušan Jovanović, istakavši kako će nova sezona proteći u znaku slogana "Milion razloga za muziku".
Autor ovakve sintagme mora da je bio nadahnut jednim od najvećih uspeha ove kuće u ionako dobroj godini, a to je donacija Ministarstva kulture od milion evra za nabavku novih instrumenata. Jovanović se osvrnuo na prošle dane ali najavio i buduće. Sezona je duga, pa tako i spisak događaja i umetnika, ali publici su posebno preporučeni koncerti sa ruskim pijanistima Nikolajem Petrovim i Jekaterinom Mečetinom, zatim sa njihovim sunarodnikom violinistom Sergejom Krilovim, kao i na proleće sa čuvenim sopranom Kiri Te Kanavom sa kojom su započeli prošlu sezonu, ali u gostima – na atinskom Akropolju. Jedan od najvažnijih datuma za njih je i 5. oktobar kada će Malerovom Drugom simfonijom, u "Sava centru", otvoriti 39. Bemus. Ovih dana premijerno će izvesti i "Rekvijem" Ksenije Zečević. Tim povodom novinarima se obratila i Milena Stojićević, koja je na čelu Belef centra sa kojim je realizovan ovaj projekt. Nada se ne prvi u ovoj sezoni, rekla je. 
Naš istaknuti dirigent i umetnički direktor Bojan Suđić pozdravio je ovu inicijativu Belef centra i, ne bez zadovoljstva, pokazao kako je "porasla" knjiga njihovog godišnjeg programa, među čijim koricama su odštampana još mnoga vredna muzička imena a na onoj prvoj piše – "Komponujte život". Prema programu, dakle! Čuli smo i Jelenu Jovović Revišin koja odskora vodi Džez orkestar – Big bend RTS, koji proslavlja 60 godina postojanja. A evo i slogana orkestra slavljenika: Big saund, big džez, big bend.I još jedna informacija za publiku: u prodaji su kompleti karata za njihove koncerte koji se do 1. oktobra mogu kupiti sa popustom od 30 odsto.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Pitalice Umberta Eka
Istorija ljudske civilizacije počiva na nizu dualiteta od kojih dva, najznačajnija i najinspirativnija, poput svetlosti oko koje obleću noćni leptirovi, vekovima privlače filozofe, pisce, slikare… o psiholozima, antropolozima, etnolozima, sociolozima da ne govorimo. Nije teško pogoditi da je ovde reč o dve opozicije: dobro/zlo i lepo/ružno koje se, da po mudrace i umetnike svih fela bude zagonetnije, i između sebe prepliću, stvarajući možda najpogodnije tle za zanimljive igre duha.
Pisati njihovu istoriju za nekog je zaludan posao, za nekog samo ređanje nepreglednog niza primera, a za nekog kao što je semiolog i pisac Umberto Eko, danas svakako jedan od najznačajnijih mislilaca našeg doba, izazov kojem se ne može odoleti. Pre tačno tri godine Eko je napisao svoju čuvenu "Istoriju lepote" u kojoj je, rekli bismo, najviše govorio o – ružnoći. Nije mogao da odoli novom izazovu pa je, shvativši možda tada da je ružnoća daleko inspirativnija, odlučio da napiše i "Istoriju ružnoće". Obe knjige su se pojavile i u našim knjižarama zahvaljujući beogradskoj izdavačkoj kući "Plato" koja je od ove godine i ekskluzivni izdavač Ekovih dela na srpskom jeziku. I oba istovremeno kad i original: "Istorija lepote" objavljena je 2004, dok je "Istorija ružnoće" upravo od pre nekoliko dana pred srpskim čitaocima (glavne tekstove prevele sa italijanskog Dušica Todorović-Lakava i Danijela Maksimović).
Pitalice koje Umberto Eko upućuje čitaocima ove dve knjige, neizostavne u svakoj dobroj biblioteci, kreću se u pravcima koji se vrlo često ukrštaju u tački da je sve relativno, i da zavisi od toga i ko razmišlja o lepoti/ružnoći (mudar/glup, dualitet koji je neizbežan, takođe), kako i zašto to čini, ko je primalac poruke i, najzad, u kojem vremenu se sve to odvija. 
Da li da jeste, da li da nije… Da li… "ono što je do juče bilo neprihvatljivo sutra može da bude prihvaćeno, a ono što se opaža kao ružno u odgovarajućem kontekstu može da doprinese lepoti celine"? glavne su slagalice čije nam ramove postavlja Eko, i u tom stilu evo i jedne Ortenzija Landa iz "Paradoksa II" o ružnoći, koju nam autor podastire: "Izvesnom mi se stvari čini da su Jelena grčka i Paris, trojanski vođa, ružni bili onoliko koliko su bili lepi, niti bi Grci kroz tolike muke prošli, niti bi Troja doživela svoj poslednji pokolj…" piše Lando, ali da li bi Troja opstala da su lepa Jelena i Paris bili ružni zavisi i od toga šta neko smatra lepim (setimo se ovde našeg divnog pesnika Ljubivoja Ršumovića i njegovih stihova o mami aždaji i njenom čedu, najlepšem na svetu, iz zbirke "Još nam samo ale fale".)
Igralište za pitalice Umberta Eka je ogromno: njegove su granične linije u vremenu i prostoru antička Grčka s jedne, i 21. vek s druge strane. Između te dve tačke poručuje Eko, relativni su pojmovi i ružnoće i lepote, te zavisi od kulture i vremena u kojem se javlja. Indikativni primeri za ovo u knjizi "Istorija ružnoće" jesu da su Pikasova ženska lica buržuja sablažnjavala ne zato što ih je smatrao, kako objašnjava Eko, vernim podražavanjem ružne žene (niti je Pikasu to bila namera), već ružnim prikazom žene. Autor dodaje tome još jedna primer: "Hitler, osrednji slikar, savremenu umetnost osudio je kao `degenerisanu`, a decenijama kasnije, Nikita Hruščov, naviknut na dela sovjetskog realizma, izjavio je da avangardne slike izgledaju kao da ih je magarac repom naslikao."
U ogledu o Džojsovom "Uliksu" iz 1932. Jung (romana, uzgred rečeno, za koji u Dnevnicima Virdžinije Vulf stoji da je potpuni neuspeh, da je opširan i neprijatan i sirovo štivo ne samo u objektivnom smislu već i sa književnog stanovišta), podseća Eko, ono što je ružno danas, znak je i preteča velikih, nastupajućih preobražaja sutrašnjice. To znači da, možda, izgleda neprivlačno danas ono što će sutra biti na ceni kao velika umetnost, a kao i da ukus kasni za pojavom novog. Najbolji dokaz je kič čiji se neki primerci danas nalaze po muzejima, a izbirljivi kolekcionari daju basnoslovne sume za njih što bi moglo, kako Eko kaže, da potkrepi tvrdnju po kojoj ono što je ružno juče, danas postaje lepo.
Knjiga "Istorija ružnoće" prebogata je sjajnim ilustracijama i brojnim, gotovo zaboravljenim primerima iz likovne umetnosti, literature i filma (muzika je skrajnuta): nižu se slike i tekstovi o ružnoći u klasičnom svetu, u počecima hrišćanstva a s njim u vezi apokalipse, pakla i đavola. Slede odgovori pojedinca i društva na ružno u vremenu romantizma, ali analizira i humor koji nam je i onda i sada, bilo kroz karikaturu ili satiru, neophodna odbrana od ružnog. Posebnu pažnju Eko posvećuje shvatanju ružnoće danas, zaključujući da je došlo vreme da lepo/ružno nisu više estetske kategorije, već ih treba doživljavati neutralno.U nizu tema koje se otvaraju u priči o ružnoći prepliću se estetsko i efekti koje izaziva ružnoća, od saosećanja do prezira, zavisno na kojoj ćete strani biti. U čitanju "Istorije ružnoće" naići ćete i na predrasude i stereotipe o tome da je sve što je spolja ružno u biti lepo, dobro i moralno. I, iako nas kako zaključuje Eko umetnost – vekovima prikazujući ružno opominje da na ovom svetu postoji nešto zloćudno, nesavladivo i tužno, stereotipi o ružnoći tela i lepoti duha (bajke o lepotici i zveri), bez obzira na istorijsko vreme mogu pomoći da se makar na trenutak oživi u iluziji da smo jači od najveće ružnoće, one koju nosi Zlo u sebi.

Setna melodija Ksenije Zečević
INTERVJU - BRANKA RADOVIĆMonografija "Ksenija Zečević – Summa Xeniana" autorke dr Branke Radović, biće objavljena sutra u izdanju Belef centra, a nastala je sa idejom da umetnica Ksenija Zečević (1956-2006) kao kompletan autor svojih kompozicija, kao tekstopisac, kompozitor i pijanista, koji je ostavio traga u našem muzičkom životu, dobije zasluženo vrednosno mesto u našoj sredini. 
Široko obrazovanje, suptilna analiza kao i argumentovani sud, "kandidovali" su Branku Radović, muzikologa i muzičkog kritičara "Politike", vanrednog profesora istorije muzike na Filološko-umetničkom fakultetu u Kragujevcu za autora ove monografije. Nepretenciozno pisana, bez patetike, a sve sa ciljem da pokuša da složi kockice iz života i profesije poznate umetnice, monografija pored muzikološkog ima i publicistički karakter. Donosi izbor iz poezije Ksenije Zečević, odlomke iz eseja, ispovesti prijatelja… 
Kako ste se odlučili za pisanje ove monografije? 
Neposredno posle iznenadne smrti kompozitorke obratili su mi se urednici programa iz Belef centra, institucije za koju je Ksenija mnogo radila poslednjih godina svoga života, pišući muziku za mnoge predstave mladih pozorišnih stvaralaca i – ja sam bila zatečena i pitanjem i okolnostima.
Najpre je to trebalo da bude pravi muzikološki posao, prikaz njenog poslednjeg velikog dela, "Rekvijema za Nikolu Teslu" čija se premijera pripremala za početak ove godine (konačno se očekuje u nedelju 16. septembra u Negotinu, na "Mokranjčevim danima", a nekoliko dana posle toga i u Beogradu). Kako je to delo bilo u rukopisu, nepoznato, neizvođeno – moralo se tome pristupiti ozbiljno. Ja nisam, do sada, bila više nego svi drugi muzičari upućena u Ksenijin rad, ali smatrala sam da se mora prikazati (bar) ovo delo. Kako se premijera otkazivala iz meseca u mesec, moj rad je dodavanjem raznih poglavlja rastao, pa smo se u jednom momentu svi zajedno odlučili da to, ipak, bude monografija. 
Javnost je Kseniju Zečević doživljavala kao nesvakidašnju pojavu, ekstravagantnu i ekscentričnu. Sa druge strane, ona je za sebe govorila da je povučena i da voli samoću, čak da je "promašila vek"… 
Ono što je nesporno, to je da je ona na jedan način gradila svoj lik u javnosti, kreirala svoje razne "uloge", stupala u javni život kao na scenu, a sa druge strane verujem da je udarce života primala srcem, da je bila sasvim nešto drugo nego ekscentrična dama neobičnog izgleda i ponašanja. Ja je nikada nisam upoznala, imala sam, kao i većina muzičara, ambivalentan odnos prema njoj: s jedne strane, čuđenje i neprihvatanje, s druge divljenje prema mnogobrojnim talentima. 
Teme kojima se vraćala kretale su se od patnji srpskog naroda, ratova, raseljenih Srba, izbeglica. To nije omelo deo javnosti da je svrsta u srpske nacionaliste… 
Na sebi svojstven način Ksenija je proživela teške decenije naših izopštenja iz sveta, građanskih ratova, izolacije, emigracije mnogih mladih, talentovanih ljudi. Govorila je "moj narod", a koji je to bio narod, kada je italijanski jezik bio njen maternji, a crnogorske planine, Komovi i Veruša – njeno pribežište. To je neki "sanjani narod" o kome je mislila sa iskrenim rodoljubljem i bez patosa, opredeljujući se za sve izgnanike i emigrante, za sve stradalnike, i to oduvek, što se jasno vidi u njenom stvaralaštvu. Pronašla sam u njenoj zaostavštini, koju tek sređuje njena majka Ada, čak četiri rekvijema. Jedan, do koga je najviše držala, nosi naslov "Rekvijem upućen dedi Ferdinandu Gergeti koji je stradao u nacističkom logoru Dahau". Još pre dela koje govori o izbeglima sa Kosova, ona je teško propatila zbog smrti male Milice Rakić, stradale u bombardovanju Batajnice, 1999. godine i mnogo pre toga odbolovala i zapisala u notama stradanja logoraša u banjičkom logoru, Jajincima, u Kragujevcu, u Drugom svetskom ratu. To su njene misli i njene teme. 
Nosila je na svojim plećima svetski bol kao lični usud.
Objasnite nam posledice "zavere ćutanja" protiv Ksenije Zečević u našoj sredini?
Posledica smo svi svesni, morala je biti i ona. Neprilagođena sredini i ljudima, podržana u mladosti zbog svojih visokih vrednosti, svog pijanizma, pre svega, zatim i svojih kompozicija, pa i pesničkog dara, dobila je zamah, očekivala se blistava karijera. Postala je javna ličnost, umela je da kaže jasno i oštro, pametno i hrabro, ali i da, možda i pod teretom velikih očekivanja i nadanja – poklekne, ne dovrši, ne doradi, ne istraje – ni u karijeri ni u privatnom životu. Izvesnom izopštenju iz sredine, iz esnafa muzičara, najviše je sama doprinela. Naša sredina ne prašta i koliko u jednom momentu uzdigne talenat, toliko je u sledećem spremna da ga sasvim zatre. Neke stvari koje su joj se dešavale na profesionalnom planu i nisu za pravdanje. 
U sviranju Ksenije Zečević primećujete erotski naboj. Uprkos primetnom odsustvu ljubavnih motiva u njenim delima? 
Ona je uvek isticala svoju erotiku, kao spoljni element ličnosti, ali važan, ja bih rekla i – kamuflirajući. Svirala je sa velikom strašću, u afektivnim naletima, nije se štedela i savladavala je partiture sa lakoćom. Kruna njenog repertoara bio je Treći klavirski koncert Sergeja Rahmanjinova, međutim, izvodila je sa uspehom i domaće autore, na primer Rajičića, da bi vrlo brzo prestala sa solističkom karijerom. Poslednjih godina se vratila izvođenju svojih kompozicija na resitalima na kojima je improvizovala, kreirala, iskazivala svoj pijanizam i svoju muziku na ekstreman način. 
Kako kao muzički kritičar određujete njen stil? S jedne strane to je eklektično stvaralaštvo koje bi svaki strogi kritičar ocenio oštrim rečima. Mnogo toga je neizbrušeno, nije dovedeno do kraja, neispisano u svim deonicama, tek nagovešteno. I kada se sasvim spremate da sve te papiriće odbacite i ne uvažite, odnekud krene da vas proganja kakva Ksenijina melodija tužna i setna do bola i suza, dotakne vas u neka čula i neki sentiment, razotkrije snagu ogromnog talenta koji se nije do kraja uobličio. Ali vas je poneo i uzbudio... Nije li to mnogo?

Univerzijada mrsi konce
Unija proizvođača tekstila, odeće, kože i obuće uputila je pismo ministru finansija Mirku Cvetkoviću u kome je izrazila protest zbog odluke preduzeća "Univerzijada Beograd 2009" da "celokupne poslove šivenja zvanične i revijalne konfekcije poveri hrvatskom preduzeću "Varteks" iz Varaždina. U pismu koje je potpisao predsednik upravnog odbora Milan Knežević ukazano je da je "u potpunosti zaobiđen Zakon o javnim nabavkama, po kojem je kupac bio obavezan da raspiše međunarodni tender i tako omogući svim zainteresovanima da na njemu ravnopravno učestvuju". Preduzeće "Univerzijada Beograd 2009" je odgovorilo svojim saopštenjem za javnost u kome je navedeno da u momentu sklapanja ugovora sa "Varteksom" nisu postojali elementarni uslovi za raspisivanje tendera, jer ovo preduzeće nije raspolagalo potrebnim novcem. Ono što dalje sledi u saopštenju "Univerzijade Beograd 2009" upućuje na zaključak da je ovo preduzeće, bez prethodnog oglašavanja, sa "Varteksom" potpisalo ugovor o opremanju naših sportista i pratećeg osoblja za Univerzijadu u Bangkoku, koja je održana od 8. do 18. avgusta. Ta odluka se objašnjava time što je "novac dobijen od Vlade Republike Srbije i grada Beograda na račun preduzeća uplaćen krajem jula. 
Zakonska procedura nalaže da tender traje minimum 30 dana. Ostavljamo javnosti da zaključi da li se mogao raspisati tender i isto tako da li je bilo moguće otići na takmičenje bez opreme", navodi se u saopštenju. Pisanje hrvatske štampe da će od posla sa beogradskom Univerzijadom "Varteks" zaraditi pet miliona evra "ne zavređuje nikakav komentar", tvrde u ovom preduzeću, ali obaveštavaju da se vrednost "posla ukupno do kraja Univerzijade procenjuje na tri miliona evra". 
Ostalo je, međutim, nejasno o kom poslu je konkretno reč. Iz onoga što sledi, pak, naslućuje se da taj posao nije ugovoren sa "Varteksom" i da će za njega biti raspisan međunarodni tender. 
U saopštenju preduzeća "Univerzijada Beograd 2009" d. o. o. još piše da je "Varteks" do sada dva puta poklonio Univerzijadi "adekvatnu" opremu. I to za odlazak beogradske delegacije u Bangkok na sednicu Izvršnog komiteta 2006, a i za učešće naših sportista na zimskoj Univerzijadi u Torinu 2007. godine. O svemu tome, piše u saopštenju, postoji uredna dokumentacija.
Međutim, u ovom slučaju je sporna treća isporuka "Varteksa" beogradskoj Univerzijadi. Kako je "Politika" nezvanično saznala (direktor Siniša Jasnić je na putu), "Varteks" je isporučio i odeću za oko 150 sportista i još oko 50 članova Izvršnog komiteta i za predstavnike "Univerzijade Beograd 2009" koji su učestvovali na već pomenutoj ovogodišnjoj Univerzijadi u Bangkoku. 
- Vrednost ove treće isporuke, za koju postoji ugovor sa "Varteksom", procenjena je na oko 75.000 evra. U ovom slučaju nije reč o poklonu. Ta suma treba da se isplati "Varteksu", ali do sada nije isplaćena - rečeno nam je u preduzeću "Univerzijada Beograd 2009". 
Agencija Beta juče je javila da je hrvatska kompanija "Varteks" saopštila da još nije dobila zvanično obaveštenje o eventualnom preispitivanju ugovora sa "Univerzijadom Beograd 2009".
"Verujemo da je na odluku organizatora da izabere ′Varteks′ za službenog partnera Univerzijade, osim uslova iz ponude, uticalo i naše iskustvo iz učešća u Univerzijadi u Zagrebu, kao i potvrđeni kvalitet i pozicija na tržištu u regionu", naveo je predsednik Uprave "Varteksa" Zoran Košćec u pisanoj izjavi agenciji Beta. On je istakao da će "Varteks" na projektu Univerzijade u Beogradu nastojati da maksimalno sarađuje sa firmama iz Srbije. 
Po jučerašnjem pisanju Bete, "Univerzijada Beograd" je sa varaždinskim "Varteksom" sklopila ugovor vredan 250.000 evra, kojim je to preduzeće postalo ekskluzivni dobavljač odeće i obuće za sportiste i srpske predstavnike na Univerzijadi 2009. godine u Beogradu. "Varteks" bi trebalo da pripremi odela za 50.000 sportista i 14.000 volontera. 
Po svemu sudeći, nadležni organi Republike Srbije morali bi da razjasne ceo ovaj slučaj. 
Na svom vebsajtu "Varteks" se već predstavlja kao "ekskluzivni dobavljač odeće i obuće i službeni sponzor Univerzijade Beograd 2009.

Besplatno halo sa Kanadom
Vest da je operater kablovske televizije "Srbijan brod bend"(SBB) zatražio licencu za bavljenje fiksnom telefonijom ponovo je aktuelizovala temu o liberalizaciji ovog tržišta. Naime, nastojanje SBB-a da svojim korisnicima ponudi i uslugu klasičnog telefoniranja je prvi ozbiljan pokušaj da u tu oblast uđe privatni sektor. Jer, čak i posle pune dve godine od kada Telekom "Srbija" više ne uživa ekskluzivno pravo nad fiksnom telefonijom, ta oblast je i dalje nedostupna privatnom interesu.
Republička agencija za telekomunikacije je zahtev SBB-a prosledila Ministarstvu za telekomunikacije i informatičko društvo, koje je saopštilo da je za izdavanje licence neophodno raspisivanje tendera. Ministarstvo će pre toga odrediti minimum uslova koje će operateri morati da ispune. Međutim, kako stvari stoje, SBB, kao i bilo koji drugi domaći kablovski operater sa sličnim namerama, moraće da na telefoniju sačekaju još neko vreme. Ne zbog određivanja minimuma standarda i raspisivanja tendera, već zbog činjenice da liberalizacija fiksne telefonije nije moguća bez saglasnosti najviših državnih krugova. 
Poenta je u tome da bi uvođenje konkurencije u fiksnu telefoniju ozbiljno ugrozilo Telekom "Srbija". To državno preduzeće usluge pruža po cenama koje, kao socijalnu kategoriju (lokalni i međumesni pozivi), ograničava država (kompenzacija za to su visoke tarife međunarodnog telefonskog saobraćaja). Takođe, Telekom je kao nacionalni operater dužan da iz zarade izdvaja sredstva za uvođenje telefona u nerazvijenim krajevima, iako su takve investicije najčešće u suprotnosti sa logikom profitabilnog poslovanja.  Drugim rečima, u pitanju je mogućnost da liberalizacija fiksne telefonije smanji vrednost Telekoma "Srbija", a privatizacija tog preduzeća tek prestoji – nakon 2010. godine. Sa pretpostavkom da će ciljna grupa kablovskih operatera biti korisnici u razvijenim sredinama – gradovima, Telekomu bi, praktično, preostao manje atraktivan, ruralni tržišni udeo. Rezultat toga bila bi osetno manja cena po kojoj će Telekom dobiti novog vlasnika. Reč je o razlici izraženoj u desetinama, pa možda čak i stotinama miliona evra. A privatizacija Telekoma je prolongirana sa namerom  da kroz razvoj do 2010. godine ta kompanija dodatno uveća svoju vrednost. 
Ipak, bez obzira na to što se na putu daljeg razvoja srpskih telekomunikacija još jednom, i po ko zna koji put, isprečio Telekom, okolnosti nisu tako katastrofalne. Istina je da pretplatnici kablovskih televizija još neko vreme neće moći da besplatno telefoniraju u okviru mreže svog operatera, ali i za one koji zbog izuzetno skupih impulsa u međunarodnom saobraćaju ne mogu da često pozivaju rodbinu i prijatelje u belom svetu postoji rešenje. 
Uostalom, iole pristojniji poznavaoci Interneta to znaju već godinama i svakodnevno uživaju u pogodnostima internet-telefonije zahvaljujući specijalnim i po pravilu besplatnim kompjuterskim programima koji po izuzetno privlačnim cenama omogućavaju pozivanje širom sveta. Jedini preduslov je da se kod poziva veza uspostavlja putem računara.
Program, "džast voip" (jedan od mnogobrojnih koji se mogu pronaći jednostavnom pretragom Interneta) nudi pozivanje fiksnih i mobilnih telefona u celom svetu. Cene razgovora obračunate su u minutima i one zavise od slučaja do slučaja. Štaviše, pozivanje fiksnih i mobilnih pretplatnika u Kanadi je "besplatno", dok se u Sjedinjenim Američkim Državama i Rumuniji naplaćuju samo pozivi upućeni ka fiksnim mrežama. Izdatak je jedino utrošeno vreme na Internetu koje naplaćuje lokalni provajder.
Cene razgovora kreću se od 1,030 do  0,300 evrocenti po minutu. Najskuplji su razgovori upućeni ka egzotičnim ostrvima u Indijskom okeanu i Pacifiku, a visoke tarife vuku i zemlje sa nerazvijenim telekomunikacijama. Naša zemlja je i dalje označena kao država Srbija i Crna Gora, i pozivi upućeni ka fiksnoj telefoniji staju 0,060, a mobilnim mrežama 0,160 evrocenti. Tarife za Hrvatsku su niže – 0,010, odnosno 0,140 evrocenti, dok su pozivi ka Bosni i Hercegovini skuplji, 0,090 za fiksnu, a 0,200 za mobilne mreže.
Kredit sa kojeg se automatski umanjuje utrošena vrednost uplaćuje se unapred. Kupovina kredita moguća je i u našoj zemlji, uplatama ovlašćenim reselerima (preprodavcima). Za kraj, zahtev SBB-a ipak najavljuje bolje dane za korisnike fiksne telefonije u Srbiji. Do pre samo nekoliko godina bila je nemoguća čak i sama pomisao na konkurenciju. Ovako, pitanje je vremena kada će država fiksnu telefoniju otvoriti i za privatni sektor. To ne znači da će Telekom "Srbija" izgubiti trku sa konkurencijom, jer to se nije desilo ni "Dojče telekomu". Nemački nacionalni telekomunikacioni operater je i dalje dominantan i svojim korisnicima pruža široku paletu usluga. Za samo 20 evra, recimo, on nudi paket sa besplatnim pozivanjem fiksnih telefona u lokalu, neograničenu brzu internet-vezu i povoljne tarife za inostranstvo.

Kada će struja da poskupi
Struja nije poskupela 1. septembra, ali građani do kraja godine neće moći da izbegnu taj novi trošak. Ono što se nije dogodilo pre nekoliko dana, ostavljeno je za mirniji inflatorni mesec. Tada bi struja trebalo da poskupi u proseku 4,6 odsto. Ako je utešno, račun domaćinstva biće uvećan za 1,9 procenata. Time će prosečna cena kilovat-sata umesto dosadašnjih 3,85 biti 3,92 dinara. I to bi mogao biti, ukratko, epilog jedne neostvarene odluke, ali koja nas, ipak, čeka za koji mesec ili sedmicu.A šta je vlada učinila? U strahu od inflatorne spirale većina članova Odbora za privredu i finansije Vlade Srbije odbila je, tesnom većinom glasova, predlog EPS-a o novim cenama. Na višečasovnoj sednici Odbora oko poskupljenja električne energije "koplja su ukrstile dve struje". Na jednoj su se nalazili Aleksandar Popović, ministar rudarstva i energetike, i Predrag Bubalo, ministar trgovine i usluga, koji su se zalagali za višu cenu kilovat-časa, jer bi to omogućilo EPS-u novac za redovno poslovanje i investiciono održavanje. 
Ne osporavajući njihove stavove, protiv ove mere, ipak su bili Božidar Đelić, potpredsednik vlade, Mlađan Dinkić, ministar za ekonomiju i regionalni razvoj, i Mirko Cvetković, ministar finansija. Oni su smatrali da bi nova cena tog energenta, računajući i zahuktalu inflaciju u avgustu (1,2 odsto), mogla uvećati predviđenu ovogodišnju stopu preko 6,5 procenata. Odbor je, taktički, zaključio da tokom jeseni još jednom razmotri mogućnost poskupljenja struje, uzimajući u obzir kako bi to uticalo na inflaciju.
Na njihovu odluku, međutim, nisu uticale analize ekonomskih stručnjaka koji su izračunali da bi prosečno uvećanje računa za struju od 4,6 direktno uticalo na rast inflacije 0,3 i još 0,2 odsto indirektno na rast maloprodajnih cena. Pošto nisu mogli da se slože oko poskupljenja, vlada je jednoglasno donela odluku da se primena novog tarifnog sistema odloži za 1. april sledeće godine. Time je građanima učinjen još jedan ustupak ove jeseni. Jer, da je usvojen novi tarifni sistem, "strujni udar" za domaćinstvima, zbog novoobračunate snage i naknade za merno mesto, bio bi umesto 1,9 prosečno čak osam odsto. 
U Elektroprivredi Srbije ni posle dve nedelje nema komentara na odluku vladinog odbora. U toj nacionalnoj kompaniji, kako nezvanično saznajemo, iznenađeni su i razočarani zbog takvog postupka. EPS je Agenciji za energetiku predložio da struja 1. septembra poskupi na 6,9 evrocenti po kilovat-satu. Agencija je izračunala da cena struje treba da poraste na 4,6 evrocenti. 
Dobro je poznato da na poslovanje EPS-a najviše utiče politika cena, ali i uredna naplata dospelih računa. Prethodno poskupljenje struje, 15. maja ove godine od 15 odsto, omogućilo je EPS-u da pokrije tekuće troškove i da plati obaveze. Ali taj postotak ni približno nije dovoljan za ulaganje u održavanje dostignutog nivoa proizvodnje, a da se ne govori o finansiranju objekata za proizvodnju novih kilovata, zbog rastuće potrošnje električne energije. Da nevolja bude veća, od početka ove godine procenat naplate struje smanjen je sa 98 na 92 odsto. A to znači, manji priliv novca u kasu EPS-a. 
Zbog toga u EPS-u očekuju da će ove godine iz sopstvenih kapaciteta proizvesti 33,4 milijarde kilovat-sati električne energije, što je za tri odsto manje nego u 2006. Otuda i moguć gubitak od oko tri milijarde dinara, a za najnužnije investicije i započinjanje novog poslovnog ciklusa nedostajaće bar tri puta više. U EPS-u tvrde da će biti prisiljeni da smanje planirane rashode, odnosno investicije u proizvodne pogone, racionalizuju zalihe materijala i rezervnih delova, kao i da neka plaćanja "prebace" za narednu godinu. Da li će sve to biti dovoljno, ostaje da se vidi, ali građani, ipak, očekuju relativno spokojnu energetsku jesen i zimu.

Prodati hotel "Nacional" i "Nevena"
U Agenciji za privatizaciju juče je prodato 13 preduzeća, među kojima beogradski hotel "Nacional" i leskovačka "Nevena".
Hotel "Nacional" prodat je za 670 miliona dinara ekonomisti Žarku Pavloviću. Za ovaj hotel, čija je početna cena iznosila 253,8 miliona dinara, bilo je zainteresovano pet kupaca. Novi vlasnik novinarima je nakon aukcije izjavio da je hotel kupio zajedno sa partnerima iz Austrije, Nemačke i Švajcarske. On je najavio da će odmah početi renoviranje zgrade koja je u ruiniranom stanju, i da mu je cilj da hotel dobije četiri zvezdice. "U preduzeću je zaposleno 40 radnika i cilj nam je da povećamo broj zaposlenih", rekao je on.
Protiv prodaje "Nacionala" bio je Jovica Đurić, vlasnik hotela "Balkan", koji je od Agencije zatražio izuzeće hotela iz aukcijske prodaje jer je, kako je tvrdio, hotel "Balkan" vlasnik zemljišta na kome se nalazi "Nacional". 
Za 181 milion dinara na aukciji je prodata i "Nevena" iz Leskovca bugarskom preduzeću "Bulcvet", čiji predstavnik nije iznosio detalje o investicijama, ali su zato predstavnici "Nevene" izjavili novinarima da se ovaj bugarski kupac ranije interesovao za njegovo poslovanje.
Prema njihovim rečima, "Bulcvet" je već učestvovao u privatizaciji u Srbiji i postao vlasnik "Vulkana" iz Niša i Fabrike papira "FOP" iz Vladičinog Hana.
Za "Nevenu" su bili zainteresovani i bugarska "Rubela", preduzeće "Bora bonis" iz Beograda i privatnik Zlatko Kadić iz Bačke Palanke. 
Na aukciji je, osim za ova preduzeća, visoka cena od 1,46 milijardi dinara dostignuta za "Kolubaru" iz Vreoca koju je kupio konzorcijum dva fizička lica iz Beograda, a prodati su još i "Srbija" iz Kragujevca (610 miliona dinara), "Promet" iz Zaječara, "Eko-hrana" iz Boljevca, "Zlatarske novosti" iz Nove Varoši, "Metalac" iz Ivanjice i "Vojvodina-kombinat" iz Stare Pazove.Tanjug

Služimo narodu!
U svakoj zemlji u svetu armija je socijalna kategorija kojoj se daju određene privilegije. Pretpostavka je da je sačinjavaju ljudi koji su ubeđeni u potrebu timskog rada, operativnog i materijalnog zajedništva, solidarnosti i privrženosti. Ali kad se armija opusti, otvaraju se vrata raznim revolucijama i građanskim ratovima. Ona je po definiciji čvrsta institucija, ali je istovremeno psihološki krhka i upravo zbog toga zaslužuje stalni nadzor. 
Šta se događa u vojsci i s vojskom čiji su čelni ljudi neovlašćeno vojne dokumente predavali "stranom faktoru"? Pod pretpostavkom da su ti generali ratovali po svim odredbama Ženevskih konvencija, da su na vreme naredili da se te konvencije štampaju u nekoliko hiljada primeraka i podele po jedinicama (što je pre početka sukoba na Kosmetu i učinjeno), dakle, da su sa svoje strane učinili sve da spreče eventualne ratne zločine, otkuda toliki strah od strašnog haškog suda? A teško je zamisliti šta je, osim straha za sebe, moglo naterati srpske generale da haškom tužilaštvu dostavljaju kopije dokumenata s kojih prethodno nijedan državni organ nije skinuo oznake vojne ili državne tajne. Gomile vojnih dokumenata su otišle u Hag u plastičnim kesama i zato se ne treba čuditi što je Karla del Ponte tačno znala šta da traži – koji dokument u originalu, pod kojim brojem i kojim datumom potražuje od Beograda.
Da se razumemo, nemam ništa protiv toga što Tužilaštvo iz Haga potražuje određene dokumente u Beogradu, to i jeste, između ostalog, njegov posao. Samo pokušavam da shvatim košmar u dušama nekih naših generala koji su im te podatke preliminarno i dostavili. Morali su biti svesni da to ipak nije u redu "po pravilima službe". A ipak su to činili. 
General Nebojša Pavković, kao načelnik Generalštaba Vojske Jugoslavije dok je predsednik SRJ bio Vojislav Koštunica, strahovao je, opravdano, da će protiv njega biti podignuta haška optužnica. Je li pokušavao da podmiti, odnosno odobrovolji Hag? Je li mu sugerisano da prethodno malo pripremi te "kese" sa kopijama dokumenata, da ne bi bio optužen? 
Ali, gde je bila inicijativa za te "kese"? U Tužilaštvu haškog tribunala? Da li se tamo odavno znalo da su neki naši generali "ranjivi" po tom pitanju i da im samo treba nagovestiti duži boravak na obalama Severnog mora kao alternativu ako ne isporuče "kese"?
Mnoštvo je pitanja. Da li je i vlast, u igrama oko armije i kontrole njenih obaveštajno-bezbednosnih službi, u tadašnjoj "borbi" između premijera Srbije i predsednika SR Jugoslavije, beskrupulozno koristila faktor zvani Hag? U dogovoru sa Hagom ili bez dogovora sa Hagom? Kako tumačiti tadašnji iznenadni "prelazak" generala Pavkovića, od predsednika SRJ Koštunice ka premijeru Srbije Đinđiću? I zašto je general Pavković iznenada penzionisan? 
Šta je to nateralo generala Momčila Perišića, bivšeg načelnika Generalštaba Vojske Jugoslavije i potpredsednika Vlade Srbije, da se u sitnim noćnim satima sastaje po nekim prigradskim motelima sa glavnim američkim obaveštajcem u Beogradu? Da li je možda reč o eventualnoj uceni iz haškog tužilaštva, pa je procenio da je to za njega manji rizik i moguća manja šteta? Za sada su se procene generala Perišića pokazale kao vrlo dobre. Ovde za navodnu špijunažu nije odgovarao, a suđenje u Hagu još mu nije počelo. A kad će, i hoće li, ne zna se. 
Što bi u vojsci rekli, služimo narodu! 
Miroslav Lazanski
-----------------------------------------------------------
Svedoci brane sebe
Od našeg stalnog dopisnikaBanjaluka, 13. septembra - Deo svedoka u procesu protiv hrvatskih generala Mirka Norca i Rahima Ademija, optuženih za zločine nad Srbima u Medačkom džepu, brani sebe bojeći se da i oni ne dođu na optuženičku klupu. Ovim rečima je direktor Dokumentaciono-informativnog centra "Veritas" Savo Štrbac za naš list prokomentarisao tvrdnju penzionisanog admirala Hrvatske vojske Davora Domazeta da su srpske civile u Medačkom džepu pobili vojnici kanadskog bataljona Unprofora. 
Optužnicu protiv Norca i Ademija podiglo je Tužilaštvo Haškog tribunala, ali ju je pre dve godine ustupilo pravosuđu Hrvatske. Suđenje dvojici generala počelo je u junu ove godine u Županijskom sudu u Zagrebu. Do sada su, kao svedoci optužbe, saslušani samo visoki oficiri Hrvatske vojske i policije. "Osim Domazeta, do sada su u postupku protiv Norca i Ademija svedočili i drugi hrvatski visoki vojni i policijski oficiri. I oni su (Petar Stipetić, Mladen Markač, Ivan Jarnjak...) bili u komandnom lancu hrvatskih oružanih snaga koje su u septembru 1993. godine u Medačkom džepu ubili 88 Srba - 54 borca i 36 civila, među kojima je bilo 17 žena. U svetlu te činjenice treba posmatrati njihove iskaze", objašnjava Štrbac.
On pobija i tezu Davora Domazeta da na hrvatskoj strani nije bilo žrtava u borbama sa kanadskim bataljonom Unprofora. "U knjizi ′Medački džep′ Miroslav Međimorec je objavio službene hrvatske podatke prema kojima je tokom operacije ′Džep 93′ Hrvatska imala 10 poginulih i 88 ranjenih vojnika, kao i 22 stradala civila. Potpuno je sigurno da oni nisu stradali od Srpske vojske Krajine. Jedino su mogli izginuti tokom borbi hrvatskih snaga sa Unproforom. Nema razloga da se ne veruje Međimorčevim podacima, jer je on stožerni brigadir Hrvatske vojske, a bio je i na dužnosti načelnika Uprave za saradnju sa stranim obaveštajnim službama Sigurnosno-informativne službe Republike Hrvatske", rekao je Štrbac. 
"Prema odluci Tužilaštva Haškog tribunala, suđenje nadgleda Misija OEBS-a u Hrvatskoj. U slučaju nepravilnosti u ovom procesu", rekao je Štrbac, "postoji mogućnost da predmet opet preuzme Haški tribunal". U tom kontekstu on je podsetio da je glavna tužiteljka Karla del Ponte u junu ove godine pred Odborom za inostrane poslove Evropske unije upozorila da "procesi koje je tribunal ustupio hrvatskim sudovima teku u atmosferi nezadovoljne javnosti, velikog pritiska medija na sudove, pa čak i pritiska na svedoke". Zbog toga je ona zatražila da se odnos Hrvatske, kao kandidata za prijem u Evropsku uniju, prema haškom sudu "dobro nadgleda".
Savo Štrbac nije želeo da prognozira u kojem pravcu će se dalje odvijati proces protiv Mirka Norca i Rahima Ademija, niti da nagađa da li bi se moglo dogoditi da Haški tribunal ponovo preuzme ovaj predmet. Osim na, blago rečeno, čudne izjave Petra Stipetića, Mladena Markača, Davora Domazeta i drugih svedoka, on je ukazao i na sledeće: "Indikativno je da je Županijsko tužilaštvo prihvatilo da sa liste svedoka skine generala Milu Novakovića i mene, iako se proces Norcu i Ademiju odvija uglavnom na osnovu dokaza koje je ′Veritas′ prosledio Haškom tribunalu. Ipak, sačekajmo da vidimo kako će se suđenje odvijati posle iskaza svedoka Srba i pripadnika Unprofora, kao i ocenu koju će hrvatskom pravosuđu u ovom predmetu dati posmatrački tim Misije OEBS-a."Boro Marić

Vojni zapisnici predavani Hagu u plastičnim kesama
Haška odbrana Nikole Šainovića, bivšeg potpredsednika savezne vlade, kome se sudi po komandnoj odgovornosti za zločine koje su srpske snage navodno počinile na Kosovu 1999. godine, zasniva se na dvojakoj strategiji. Njegovi advokati, kao prvo, nastoje da ospore i pobiju tvrdnju tužilaštva da je on bio "Miloševićev čovek za Kosovo", odnosno da je, kao šef Zajedničke komande, upravljao vojskom i policijom na Kosovu i Metohiji, vršeći neku neustavnu, hibridnu funkciju kroz paralelni sistem komandovanja. Kao drugo, tvrde da je Šaja (nadimak Šaja Paton je dobio, tokom rata na Kosovu, po čuvenom američkom generalu iz Drugog svetskog rata) zapravo bio čovek mira, koji jedva da je poznavao Slobodana Miloševića.
Svedoci, koje je odbrana izvela na klupu u sudnici, tvrdili su da Bata Šaja (kako su ga oslovljavali članovi SPS-a), nije bio blizak ni sa liderom SPS-a, ni sa njegovom užom familijom.
Po ovoj verziji, Šainović je, baš kao i Milan Milutinović, bio pripadnik "meke struje" SPS-a i već u leto 1997. godine pao je u nemilost Slobodana Miloševića (još tada je, vele, "smenjen" s mesta potpredsednika stranke).
Nastojeći da branjenika predstave kao čoveka koji je, pre svega, održavao vezu između vlade SRJ i misije OEBS-a, jer je odlukom jugoslovenske vlade bio imenovan za predsednika Komisije za saradnju sa OEBS-om, odnosno Kosovskom verifikacionom misijom, njegovi advokati tvrde da je uglavnom nastojao da doprinese "političkom rešenju" krize u Pokrajini.
Kako tvrdi advokat Toma Fila, cela haška optužnica protiv Šainovića zasnovana je na ručno ispisanim beleškama za sada nepoznatog autora koje se nalaze u posedu haškog tužilaštva. Tužilaštvo veruje da su te beleške originalni zapisnici tela koje se zvalo "Zajednička komanda za Kosovo i Metohiju". Tužilaštvo takođe tvrdi da je u posed beležaka došlo 19. jula 2002. godine, u kabinetu tadašnjeg premijera Vlade Srbije Zorana Đinđića. U martu ove godine o tome je na procesu Milutinoviću i kooptuženima svedočio Filip Ku, analitičar u Haškom tužilaštvu. Ku je naveo da su Zoran Đinđić i Nebojša Pavković Karli del Ponte lično predali dve kese vojnih dokumenata iz 1999. godine. Na pitanje sudije Ijena Bonomija da li je u to vreme Pavković već bio pod haškom optužnicom, Ku je odgovorio: "Ne verujem. Upravo mu je bio istekao mandat na položaju šefa Generalštaba".
"U kesi koju je dao Pavković bila je vrlo vešta fotokopija nečega.
Vidi se jasno da je neko pokrivao neke delove. Gde je original, ne znam. Neko je na belom papiru otkucao ′sastanci Zajedničke komande za KiM′, a sve ostalo je rukom pisano. Ne zna se šta će reći Pavković kad bude svedočio", kaže Fila koji veruje da će autor ovih beležaka morati da sedne na klupu za svedoke i da odgovori na pitanja branilaca. U ovom procesu svi optuženi brane se odvojeno i nema mnogo komunikacije između branilaca.
U optužnici protiv "kosovske šestorke" (Milutinović, Šainović, Ojdanić, Pavković, Lazarević, Lukić) piše da je na sastanku Glavnog odbora SPS-a od 10. juna 1998. godine, na kome su bili Milan Milutinović, Nikola Šainović, Milomir Minić, Zoran Anđelković i ostali članovi Glavnog odbora SPS-a, Slobodan Milošević odlučio da se formira jedno "političko koordinaciono telo za Kosovo i Metohiju", koje se uskoro proširilo da bi obuhvatilo pripadnike vojske i policije i potom se nazvalo Zajedničkom komandom.
Zajednička komanda, koja je, kako piše u optužnici, "odigrala centralnu ulogu u koordinisanju aktivnosti VJ, MUP-a i civilnih poslova na Kosovu", bila je pod rukovodstvom Milomira Minića, pre nego što je Šainović došao na njeno čelo. Prema tome, njome su, kako se dalje navodi, rukovodili političari saveznog nivoa, uprkos tvrdnjama Miloševića da je Kosovo interna stvar Srbije, a ne SRJ. Stvaranje Zajedničke komande na sastanku Glavnog odbora partije bilo je protivno zakonima Srbije i SRJ, a formiranje tog kvazivladinog organa bilo je van kompetencija političke partije.
Fila je, međutim, u sudnici tvrdio da nije postojala Zajednička komanda vojske i MUP-a u kojoj su bili civili koji su i komandovali njom, odnosno da na čelu Zajedničke komande nije bio Nikola Šainović. "Nešto je moralo da postoji u smislu koordinacije između vojske i policije, da ne bi pucali jedni na druge, ali tu civila nema i to su svi koji su svedočili i potvrdili", kaže Fila.
Krunski svedok tužilaštva, bivši šef jugoslovenske vojne bezbednosti Aleksandar Vasiljević je u januaru, kao svedok tužilaštva na suđenju "kosovskoj šestorki", opisao sastanak Zajedničke komande od 1. juna 1999. godine, rekavši da je Nikola Šainović "izdao zadatak" da se jedna akcija vojske i policije završi za tri-četiri dana. Međutim, u pisanoj izjavi Šainovićevoj odbrani iz jula ove godine, Vasiljević je precizirao da se Šainović "složio s planovima" vojnih i policijskih generala koji su mu na tom sastanku predočeni. On je dodao i da ne zna da li je Šainović bio šef Zajedničke komande, ali se seća da su, kada je ovaj ušao u salu za sastanke, svi vojni i policijski generali ustali, budući da je bio "najstariji po političkoj funkciji".
Drugi svedok koji je govorio o Nikoli Šainoviću bio je Ljubinko Cvetić koji je 1998. godine bio načelnik policije u Kosovskoj Mitrovici. On tvrdi da mu je na nekom sastanku jedan general (Rodoljub Rođa Đorđević ili Obrad Stevanović) rekao da je formirana neka zajednička komanda u kojoj je i Šainović. On sam, međutim, nije video nijedan dokument Zajedničke komande, niti zna šta je to. 
Šainović je diplomirao na metalurškom odseku Tehničkog fakulteta u Boru 1973, a magistrirao 1977. u Ljubljani. Bio je ministar rudarstva i energetike u Vladi Srbije 1991. (Čovek od bakra je još jedan od njegovih nadimaka) i potpredsednik republičke vlade od decembra 1991. Na funkciju predsednika Vlade Republike Srbije izabran je februara 1993. godine. Ta vlada je upamćena po najvećoj inflaciji u istoriji. Potpredsednik savezne vlade bio je od 1994. Međutim, Fila tvrdi da su Šainovića hteli da izbace iz SPS-a, ali da zbog njegove velike popularnosti u Zaječaru i okolini "nisu mogli lako da ga skrajnu". Crni dani za Šainovića su, kako tvrdi njegov advokat, došli posle pregovora u Rambujeu, jer je on bio spreman da potpiše ponuđeni sporazum.
Britanski novinar Tim Maršal o tim danima je napisao: "Jugoslovensku delegaciju činili su jedan Miloševićev čovek koji je znao šta se događa, jedan Miloševićev čovek koji je služio kao žrtveni jarac i gomila živopisnih likova koji nisu imali pojma o tome šta se događa i koji su služili kao prigodna dekoracija. Čovek koji je znao šta se događa bio je Nikola Šainović, potpredsednik vlade. Žrtveni jarac je bio Milan Milutinović... Zvanični vođa delegacije bio je Ratko Marković, ekspert za ustavno pravo, ali nije on svake večeri razgovarao s Miloševićem nego Šainović", ocenio je Maršal.
Šainovićeva odbrana je u sudnicu dovela 12 svedoka. Njegovi branioci tvrde da su odbacili sve optužbe koje mu tužilaštvo stavlja na teret. U pogledu konačnog ishoda procesa, međutim, njegov advokat Toma Fila priznaje da "nije optimista".

Švercovali lažni "memfis"
Srpska policija razbila je juče novu organizovanu grupu krijumčara cigareta koja je švercovala ovu robu u zemlje zapadne Evrope. Uhapšeno je sedam članova grupe, na čelu sa finansijerom i organizatorom Antonom Stanajem (37), predsednikom Upravnog odbora porodične firme "Rokšped" iz Podgorice. Stanaj je uhapšen juče u sedam časova ujutru u akciji policije izvedenoj na beogradskom Aerodromu "Nikola Tesla", dok je iz aviona koji je doleteo sa Kipra presedao na let za Podgoricu. Juče uhapšena grupa krijumčara cigareta nema veze sa akcijom "Mreža", koja je pokrenuta u junu ove godine sa ciljem da rasvetli zloupotrebe u "državnom poslu" šverca cigareta tokom sankcija devedesetih godina prošlog veka. 
Ministar policije Dragan Jočić, izjavio je na jučerašnjoj konferenciji za novinare u Vladi Srbije da je sada uhapšen deo grupe koji policija prati mesecima i dodao da je juče ujutru na srpsko-crnogorskoj granici zaustavljen kamion sa švercovanim cigaretama. Kako saznajemo, u ovom kamionu pronađeno je oko 90 paketa cigareta, u kojima se nalazilo oko 4.500 boksova. 
Operativna akcija policije na ovom slučaju, kako saznajemo, nazvana je simbolično "Memfis", zbog toga što su članovi grupe najčešće švercovali falsifikovane cigarete ove marke. Falsifikovane cigarete "memfis" nabavljane su u Kini, Hrvatskoj i u Dubaiju, u Ujedinjenim Arapskim Emiratima, gde se, prema podacima srpske policije, proizvode lažne cigarete mnogih poznatih svetskih marki. Cigarete su u kontejnerima dopremane u luke Bar, Bari i Rijeka, a odatle su kamionima, unapred proverenim krijumčarskim kanalima, prebacivane na teritoriju Srbije i dalje preko Mađarske ka zemljama zapadne Evrope. 
Cigarete iz legalnih izvora, su na teritoriji Crne Gore fiktivno razduživali, preko fri-šopova kroz navodnu prodaju, da bi ih potom ilegalnim putem, transportovali preko Srbije. Deo cigareta, članovi ove organizovane kriminalne grupe preprodavali su na teritoriji Srbije, dok su drugi deo krijumčarili prema zemljama zapadne Evrope preko graničnih prelaza prema Hrvatskoj, Bosni i Hercegovini, Bugarskoj i Rumuniji. 
MUP je saopštio da su članovi grupe bili direktni izvršioci zahteva i potpuno zavisni od vođe i finansijera Antona Stanaja. Članovi grupe su Pajo Jurić (43), njegova supruga Slavica (48), Stevan Stevanović (41), Erik Karačonji (26) i Srećko Milanović (36). Bračni par Jurić uhapšen je juče u Subotici, zajedno sa Stevanom Stevanovićem. Erik Karačonji uhapšen je zajedno sa Stanajem na beogradskom aerodromu, dok je Srećko Milanović uhapšen u Novom Pazaru. Juče po podne je u efikasnoj akciji Žandarmerije u Priboju uhapšen i Željko Vujević koji je bio glavni distributer falsifikovanih cigareta za područje Srbije. 
MUP je saopštio i da je delatnost kriminalne grupe bila planirana na duže vreme, svaki član je imao unapred određeni zadatak ili ulogu, u skladu sa internom kontrolom i disciplinom članova u međunarodnim razmerama, a sve u cilju sticanja ekonomske dobiti i moći. 
Porodična firma Antona Stanaja "Rokšped", preko koje je šverc falsifikovanih cigareta dobijao legalan oblik, predstavlja lidera na crnogorskom tržištu, u skoro svim oblastima kojima se bavi. Firma je osnovana 1992. godine, a osnovna delatnost je bila uvoz, transport i prodaja nafte i naftinih derivata. Dakle osnovana je u vreme ekonomskih sankcija prema tadašnjoj SR Jugoslaviji, pa nije teško pretpostaviti na koji način je uvozila i trgovala naftom. Kasnije je firma počela da se bavi uvozom i distribucijom automobila, a sada su ovlašćeni dileri za Crnu Goru "folksvagena" i "audija". "Rokšped" je danas preduzeće koje se hvali da je najveći crnogorski uvoznik i distributer cigareta i ostalih duvanskih proizvoda (cigara, cigarilosa i duvana) renomiranih svetskih proizvođača. Pored cigareta i duvanskih proizvoda "Rokšped" je ovlašćeni uvoznik i distributer "šelovih" motornih ulja i jedini ovlašćeni zastupnik kompletnog asortimana "Pireli" guma. Firma je nedavno počela da se bavi i turizmom, pa danas u njihovom sastavu posluje hotel "Galeb" u Ulcinju. Anton Stanaj je nedavno postao i većinski vlasnik vojvođanske vinarije "Erdevik". 
-----------------------------------------------------------
I u Hrvatskoj uhapšeni krijumčari cigareta
Juče u poslepodnevnim satima u Bajinoj Bašti su "pala" još tri pripadnika iste grupe švercera cigareta: Slaviša Pavlović, Ivan Ilić i Željko Šaulić. U isto vreme hrvatska policija uhapsila je 20 osoba koje su se na teritoriji ove države bavile švercom cigareta. Kako "Politika" saznaje hrvatska i srpska policija su u kontaktu jer je hrvatski MUP zainteresovan za tokove krijumčarenih cigareta u regionu. Grupa Antona Stanaja prodavala je cigarete proizvedene u fabrici u Rovinju jevtinije nego u Hrvatskoj.

Organizacija grupe Antona Stanaja
Anton Stanaj zvani Drug rođen je 9. januara 1970. godine u Podgorici, gde je i prijavljen, dok neprijavljeno boravi u Novom Sadu. Magacine poseduje u Subotici, Novom Sadu i Crnoj Gori. 
Sa suprugom i decom često provodi vreme na Kipru, gde mu porodica i živi. U Novom Sadu suvlasnik je firme "Evropa-mont", a u Beogradu preduzeća "Nafta ITC". Sa ocem Rokom i bratom Nuom suvlasnik je pomenute firme "Rokšped", u okviru koje posluje i "Rokšped distributivni centar". Ova firma je i jedini ovlašćeni uvoznik većeg broja renomiranih marki cigareta u Crnoj Gori.
Drugi po hijerarhiji u ovoj kriminalnoj strukturi je Pajo Jurić, rođen 23. februara 1964. godine u Subotici, gde i živi. Njega je Stanaj, po saznanjima policije, zadužio za nabavku i distribuciju cigareta preko domaćih i stranih preduzeća čiji je on vlasnik. Jurić poseduje of-šor kompaniju na Kipru pod imenom "Herlington", kao i firmu "Gastron invest", dok je njegova supruga Slavica bila zadužena za brigu o firmama u Opatiji.
Kontejneri falsifikovanih cigareta sa područja Dubaija dopremani su u luke Bar, Bari i Rijeka, a zatim kamionima dalje krijumčareni ka Srbiji i preko Mađarske u zapadnu Evropu. Sa druge strane cigarete su stizale iz Kine opet u Bar, gde su prepakivane kao različite marke u zavisnosti od potrebe naručioca i onda švercovane preko Makedonije i Kosmeta dalje u Evropu. Treći način ovog nelegalnog poslovanja odvijao se na relaciji Hrvatska - Crna Gora direktno kamionima i brodovima između Bara i Rijeke gde su cigarete prihvatane kao legalno uvezene da bi se zatim vraćale u Crnu Goru i distribuirale dalje na zapad. Ove legalno uvezene cigarete fiktivno bi se "razduživale", papiri bi bili "prani" preko fri-šopova kroz navodnu prodaju i tako pripremile za šverc i prodaju oslobođenu poreza, carina i akciza. 
Za ovaj tranzit nezavisno odakle cigarete potiču i na kom tržištu se krčme, korišćene su of-šor kompanije, dok su novčane transakcije išle preko "Prokredit banke" iz Makedonije. 
E. H.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Beko: Sastanak sa Miškovićem posle poruke iz vlade
Nastavak svedočenja biznismena Milana Beka pred sudskim većem Specijalnog suda u Beogradu, u postupku protiv optuženih članova takozvane stečajne mafije, juče je obeležila nešto "mirnija" atmosfera i veliki broj pitanja advokata odbrane koje je odbilo sudsko veće. Svesno ili ne, ispoštovano je i vreme svedoka Beka koji je naglasio da je, "iako nije bilo po planu", pristao da dođe i na drugi dan svedočenja zbog čega je odložio mnogobrojne obaveze i dodao da ipak "mora da stigne na važan sastanak u 13 časova".
Advokat optuženog Radulovića, Vladimir Horovic insistirao je da svedok objasni zašto na sastanak na kojem je dogovoreno preuzimanje "Ce-marketa" između Radulovića, Miroslava Miškovića i njega, nisu pozvane i druge dve zainteresovane strane "Merkator" i "Ašmor". 
– Dobili smo poruku da će Vlada Srbije sprečiti načine na koje smo Mišković i ja zamislili preuzimanje akcija "Ce-marketa". Sastanak je bio lični dogovor Miškovića i mene. Legitimnost pravnog postupka bi bila narušena da je vlada tražila da se svi sastanemo – zaključio je Beko.
Advokat je pitao da li je "Knjaz Miloš" pod "kontrolom" svedoka i da li su ovom preduzeću izdate menice "Ce-marketa" bez pokrića koje su veštaci u ovom postupku naveli u spisku.
– "Knjaz Miloš" nije pod mojom kontrolom. Ja sam u njemu imao konsultantsku ulogu i neposredno sam koordinirao kao savetnik u restrukturisanju. Ovom preduzeću sigurno nisu izdate fantomske menice, odnosno one bez poslovnog pokrića – objasnio je svedok Beko.
Na pitanje advokata Horovica da li je pregovarao sa Zoranom Jankovićem, predstavnikom "Merkatora" o kupovini akcija "Ce-marketa", Beko je odgovorio da nije. 
– Razgovarali smo o kupovini akcija "Merkatora", a on mi je sam rekao da više nije zainteresovan za "Ce-market" zbog postojeće tržišne klime u Srbiji i da će ova firma graditi svoje objekte – pojasnio je Beko. 
Horovic je insistirao da mu svedok kaže gde je to rečeno, koliko je puta putovao u Ljubljanu i da li je to bilo zbog toga što je trebalo da kaže Jankoviću da nije dobrodošao u Srbiju i tako ga odgovori od učešća u trci za kupovinu akcija "Ce-marketa". 
– Razgovarali smo na kafi u "Hajatu" – rekao je Beko i dodao da tema razgovora nije bio "Ce-market".
Aludirajući na to da se Beko sastao i sa Milanom Markovićem, predstavnikom engleske firme "Ašmor" u Srbiji, da bi ga odgovorio od učešća u trci za "Ce-market", Horovic je pitao svedoka da li je došlo do ovog sastanka u Londonu. 
– Mislim da se nisam sreo sa Markovićem u vezi sa tim. Redovno i često putujem u London jer me za ovaj grad vežu razne poslovne aktivnosti – odgovorio je Beko.
"Stečajna mafija" se prema optužnici tereti da je "prljavim poslovima" oštetila određena preduzeća za oko 50 miliona evra.
D. Vukosavljević
-----------------------------------------------------------
Najbolje da bivši direktor "Ce-marketa" dođe sam
Ministar unutrašnjih poslova Srbije Dragan Jočić ponovo je juče pozvao bivšeg generalnog direktora "Ce-marketa" Slobodana Radulovića da se vrati u Srbiju i odgovori na optužbe o proneverama. Na konferenciji za novinare povodom 100 dana rada MUP-a, govoreći šta je policija učinila da sazna sa kojeg je mesta Radulović poslao elektronsko pismo Savetu za borbu protiv korupcije, Jočić je rekao da je "najbolje" da on sam dođe u Srbiju. D. T.

Poginule četiri medicinske sestre, vozač i suvozač
Novo Miloševo – Petoro radnika Zdravstvenog centra u Senti i saputnik u njihovom kombiju su poginuli, a dve zdravstvene radnice su teško povređene juče rano ujutru u teškoj saobraćajnoj nesreći koja se dogodila na putu Kikinda – Novo Miloševo, u blizini Miloševačkog mosta. Kombi u kojem su se vozili nastradali udario je u traktorsku prikolicu koja je stajala preprečena na putu. Na licu mesta poginuli su vozač Tibor Boroš, njegov prijatelj Robert Nađ, putnik na mestu suvozača koji je, kako se pretpostavlja nameravao da se preveze deo puta, i medicinske sestre Ida Fodor, Iboja Sigeti, Julijana Gubik i Ilona Černak. Sa teškim telesnim povredama prošle su njihove koleginice Valerija Retek i Judita Lasković. 
Nadležni su na putu Kikinda – Novo Miloševo zatekli skoro uništeni kombi i traktor, sa dve prikolice, koji se kretao sa sporednog puta u nameri da se uključi na desnu traku saobraćajnice Novo Miloševo – Kikinda. Međutim, traktor se zaustavio kada se zajedno s prvom prikolicom našao u tom smeru, ali je druga prikolica ostala preprečena na suprotnoj traci. Po njoj se kretao putnički kombi "fijat dukato" koji je svom silinom bočno udario u prikolicu. Prema izjavi istražnog sudije Opštinskog suda u Novom Bečeju Karolja Šmita koji je ovo saopštio, postoji i mogućnost da je vozač traktora ovo vozilo i dve prikolice okretao na putu, što će utvrditi detaljna istraga. 
Kako saznajemo vozač traktora je Stevica Gaborov (27) iz Vojvode Stepe, koji radi u preduzeću "Biostar", bivšoj seoskoj zadruzi koju je kupio nemački biznismen. Ovo preduzeće je nakon tranzicije počelo sve više da se bavi voćarstvom, a pretpostavlja se da je juče ujutro traktor ove firme prevozio kukuruz za jednog privatnika iz obližnjeg sela Bočar.
Vozač traktora tvrdi da se vozilo, za čijim je upravljačem bio, ugasilo u trenutku kada su traktor i prikolica zauzeli željeni pravac, a druga prikolica je preprečila suprotnu traku. On kaže da je pokušavao da svetlima koja su bila upaljena na traktoru, takozvanim blicanjem, upozori vozilo koje je primetio da dolazi iz suprotnog pravca, ali da ono nije usporavalo već se punom brzinom zabilo u prikolicu punu kukuruza.
Upravnik Zdravstvenog centra u Senti Iboja Lenđel Vig kaže da je ekipa medicinskog osoblja ove ustanove juče ujutro krenula u Lepenski Vir na stručni seminar. Tragedija bi trebalo da bude upozorenje svim vozačima da povedu računa o uslovima na putevima u vreme jesenjih poljoprivrednih radova.
Đuro Đukić
-----------------------------------------------------------
Komitet za bezbednost saobraćaja zahteva konkretne mere
Srpski Komitet za bezbednost saobraćaja zatražio je juče od svih parlamentarnih stranaka da preduzmu konkretne mere za poboljšanje bezbednosne situacije na putevima u Srbiji, koja je među najgorim u Evropi. U saopštenju povodom jučerašnje tragične saobraćajne nesreće kod Novog Miloševa Komitet zahteva od stranaka i da se javno izjasne o pitanjima bezbednosti u saobraćaju. 
Komitet pita parlamentarce zar više od 35.000 poginulih i više od pola miliona povređenih na srpskim putevima ne ukazuje na to da je bezbednost saobraćaja državni i nacionalni interes Srbije.
Parlamentarnim strankama je javno upućeno i pitanje da li osećaju odgovornost što je Srbija među saobraćajno najnebezbednijim državama u Evropi. Srpski komitet za bezbednost saobraćaja od stranačkih predstavnika očekuje konkretne mere i odgovor na pitanje šta planiraju da preduzmu radi sprečavanja svakodnevnih pogibija na našim drumovima. Beta

U SENCI LAŠKOG PIVA
Neodoljiv je svrabež narodne slutnje da ga vlast potkrada, da ja sama sebi svrha i da je Bog prvo sebi stvorio bradu. Rasma Karklins, profesorka na jednom od čikaških univerziteta u knjizi "Sistem me je naterao", s podnaslovom "Korupcija u postkomunističkim društvima" (izdanje "OEBS, Misija u Srbiji") piše:
"Nedemokratske snage vešto preuzimaju antikorupcijsku zastavu i zalažu se za uspostavljanje čvrste ruke koja bi autoritarnim sredstvima donela promenu. Ukoliko prodemokratske snage ne povedu borbu protiv korupcije, ili ukoliko se bore protiv korupcije bez uspeha, stvaraju otvoren prostor za autoritarne snage, kako leve tako i desne. Korupcija se mora uzimati za ozbiljno, jer često dovodi do ogorčenosti protiv režima, makar on bio i demokratski, i može predstavljati povod za revoluciju".
Reći će neko da sam potegao tešku artiljeriju malim povodom: ovih dana je, naime, otkriveno da je državno-društveno preduzeće zaduženo za pripremu i održavanje sportske manifestacije pod nazivom "Univerzijada", mimo zakona o javnim nabavkama sklapalo poslove naokolo i u danima koji slede praviće se račun da li se neko ugradio u ugovore, a račun neće biti olakšan zbog činjenice da je afera pukla oko ugovora s firmom iz Hrvatske, varaždinskim "Varteksom", koji je vredan posao dobio, kako izgleda, za obećanje o sponzorstvu ovog studentskog sportskog takmičenja.
Naime, već smo se naslušali onih kojima je preča činjenica da je reč o firmi iz Hrvatske nego sumnja da neko radi mimo zakona u svoju korist a na štetu budžeta. Nije zapisano da je uniforme za ovu manifestaciju morao da šije, recimo, "Prvi maj" iz Pirota, ali je zapisano da bi posao trebalo da dobije onaj ko ponudi najbolji kvalitet uz najnižu cenu, a da se to meri komisijski, nakon raspisanog tendera za javne nabavke.
Dakle, posao je mogao da dobije i "Varteks", i to, samo po sebi, ne bi trebalo da izazove neku neugodnost. Baš kao što vidimo na fotografiji, pre neki dan objavljenoj u "Politici", da su ministar Velja Ilić i od smrti otrgnuti vladika Filaret, postavili kamen-temeljac za crkvu, na mestu podvižničkog iskušenja crkvenog lica, zaklonjeni suncobranom na kome je krupnim slovima pisalo "Laško pivo", a da to nikome nije smetalo.
Novac zbilja nema boju, ali to još više važi za zakone. Tako i ova epizoda s "Varteksom", koja je tek kamičak u velikom mozaiku slutnji i šuškanja o obimu ovdašnje korupcije, doprinosi utisku da se pod različitim izgovorima održava jedan sistem vladavine o kome se donedavno vrteo džingl s ministarskom poskočicom: "Hajde da kraduckate pomalo, nego vi preteraste" (Velja Ilić, državnim službenicima u putnoj privredi).
A kad smo već kod ovoga, Ilića, neki put pleni njegova iskrenost. Svi znamo da se vodi partijska bitka oko vlasti nad javnim preduzećima, ali niko nije kao ministar Ilić (Press od 13. septembra) izjavio i stvar ogolio do kraja: "... U upravnim odborima sede ljudi... čije stranke više nisu u vlasti. Nama u ministarstvu to smeta". Stranački pogled na upravljanje sferom novca dominira i, dobrim delom zbog toga, žalosno su zapostavljene institucije kojima je u sistemu dat zadatak da vode politiku "čistih ruku". Država se maćehinski ponaša prema antikorupcijskim ustanovama koje je sama izabrala. Na primer, trideset pet zaposlenih u Upravi za javne nabavke radi u prostorijama od 170 kvadrata, neprimerenih i za stan funkcionera iole višeg ranga. Imaju tri telefonske linije, nemaju obezbeđenje prostorija, pre par meseci su iseljeni iz velelepne palate Ministarstva finansija i možete ih naći u voždovačkoj filijali Poreske uprave, gde ih pronalaze i oni koji bi da ih biju, nezadovoljni tenderskim rezultatima. Na "simboličnu podršku" žale se i u Savetu za borbu protiv korupcije, Odboru za rešavanje sukoba interesa, ombudsmani i poverenici za zaštitu građana i prava na dostupnost informacija. I formiranje Državne revizorske institucije nije odgađano samo zbog poslovične sporosti srpskog parlamenta, već i zato što se ljudi nerado prihvataju ovih poslova, svesni da će često biti na vetrometini koja nastaje zbog vrtložnih sudara teorije i prakse. 
Mislite o tome. Idu izbori.
glavni urednik nedeljnika "Vreme"

Olakšan upis godine
Svi studenti prve godine univerziteta u Beogradu, Kragujevcu i, najverovatnije, u Nišu, dobiće priliku da narednu godinu studija upišu sa najmanje 37, umesto propisanih 60 bodova. Takođe, školovanje samofinansirajućih akademaca koji ispune ovaj uslov biće finansirano iz budžeta. U toku jučerašnjeg dana zasedao je i Senat Novosadskog univerziteta i očekuje se da će stav biti sličan, ali sa verovatno nešto višim pragom - oko 40 bodova. Konačna odluka nadležnih biće poznata danas.
Navedene odluke i olakšice za studente donete su na predlog Konferencije Univerziteta u Srbiji, uz saglasnost Ministarstva prosvete. 
Budući da upis studenata u drugu godinu počinje u oktobru, dr Branko Kovačević, rektor BU, i dr Zoran Lončar, ministar prosvete, utvrdili su prošle nedelje pravne mogućnosti da ova odluka postane pravosnažna bez promena u Zakonu o visokom obrazovanju i prethodnog izjašnjavanja u parlamentu.
Ova odluka nije obavezujuća, jer se uspeh studenata razlikuje od fakulteta do fakulteta, pa će pojedine ustanove na kojima je prolaznost velika zadržati prag prolaznosti od minimalnih 60 bodova. Za sada je to poznato samo za beogradski Arhitektonski fakultet.
Nastavno-naučno veće svakog fakulteta u toku ovog meseca samostalno će odlučivati o minimalnom broju bodova neophodnih za upis u narednu godinu koji ne može biti manji od 37. Ipak, prag prolaznosti može da bude veći ukoliko rukovodioci visokoškolskih ustanova procene da je to u skladu sa ostvarenim rezultatima i mogućnostima organizacije nastave.
- Odlučili smo da izađemo u susret studentima i da im olakšamo upis da ne bi bili oštećeni u procesu reforme. Preliminarne analize prolaznosti pokazale su da, nažalost, nemamo iste rezultate na svim fakultetima i da ne možemo očekivati da je veliki broj studenata ispunio svoje obaveze. Iz tog razloga trebalo bi da pomognemo akademcima da nastave školovanje. Za takvu situaciju krivi su i profesori i studenti. Moramo da vidimo gde smo grešili i kako to da ispravimo da bismo sledeće školske godine bili bolji - objašnjava profesorka Neda Bokan, prorektor Beogradskog univerziteta.
Kao što smo već pisali, analize uspeha pokazale su da je prolaznost brucoša BU u januaru iznosila svega 16 odsto što je daleko ispod očekivanih rezultata. 
Privilegije prilikom upisa druge godine trebalo bi da imaju i akademci sa Univerziteta u Kragujevcu, potvrdio je dr Zoran Ponjavić, prorektor ove ustanove, a konačan stav Nišlija biće poznat do 20. septembra. 
Olgica Davidović, zadužena za odnose sa javnošću u ime Niškog univerziteta, kaže da je Kolegijum Univerziteta na prošloj sednici raspravljao o smanjenju broju bodava neophodnih za upis druge godine studija i da je tom prilikom fakultetima preporučeno da dostave svoje predloge u kojima će navesti sopstvene specifičnosti i uspeh studenta.
- Stav Univerziteta je da bi trebalo izaći u susret studentima, jer je reč o prelaznoj fazi u primeni "Bolonje". Ne bi bilo fer da se samo od akademaca očekuje da ispune sve svoje obaveze koje proizlaze iz novog Zakona o visokom obrazovanju, jer mnoge visokoškolske ustanove nisu uspele da usklade svoj rad sa Bolonjskom deklaracijom. Takođe, još nije rešeno ni pitanje finansiranja reforme - kažu predstavnici ovog univerziteta i dodaju da svi fakulteti nisu jednako napredovali u procesu reforme i da će po dostavljanju njihovih predloga biti poznat zajednički stav. 
Ministarstvo prosvete podržalo je i predlog Konferencije univerziteta da izmenom Zakona o visokom obrazovanju svim studentima koji uče po starim nastavnim programima takav način studiranja, umesto do 2007. godine, bude omogućen sve do 2011. godine. O tom predlogu Skupština bi trebalo da se izjasni do 1. oktobra, kada na fakultetima zvanično počinje nova školska godina. 
Takođe, tom prilikom bi poslanici trebalo da se izjasne o predlogu Zakonodavnog odbora Skupštine Srbije koji je krajem jula odlučio da status diplomiranih studenata izjednači sa onima koji stiču zvanje mastera.

Diznilend posle "Lejkersa"
Slikali smo se za novine. Snežana je mrtva bolesna već nekoliko dana, ali se drži. Išli smo uveče u montažu, da odaberemo fotografije za muzej u Prijepolju. Neverovatno je da nemam gotovo nikakve fotografije iz perioda dok sam igrao za "Slogu". Sada, posle toliko vremena, jako bi mi značile fotografije iz tog vremena. Koliko je sve prolazno...Bili smo na Belom dvoru i sastali se sa princezom Katarinom u 22.30. Pripreme za donatorsku večeru se odvijaju veoma dobro. Veliki broj ljudi želi da pomogne. Zahvalan sam im iz sveg srca, jer samo ako se svi uključimo u humanitarnu akciju, možemo da budemo primer Evropi u rešavanju problema najugroženijih. Mislim da bi to bio najveći brending Srbije. 
Opet pozivam svakog pojedinca da slanjem SMS poruke na telefone 6312 i 6412, koje su nam ustupili Telekom i Telenor, daju svoj doprinos i da znaju da ta pomoć znači kupovinu kuća za izbeglice. Juče sam razgovarao sa Matijom, za neupućene, mojim trinaestogodišnjim sinom, kome je Luka, opet za neupućene, moj šesnaestogodišnji sin, uzeo ključ od sobe, pa ovaj nije mogao da se obuče za školu. Tako sam bio mirovni porodični posrednik, jer kad god je frka u kući, Matija uvek predstavlja jednu od zaraćenih strana. Petra se prilagodila školi. Baš nam puno nedostaju deca. Snežana se već dva meseca potpuno predala ovoj akciji i pružam joj svu snagu da izdrži još ove dve nedelje, dok se opet ne posveti samo deci. 
Ja sam inače veći autoritet za Luku, Matiju i Petru. Izuzimajući ova dva meseca, oni su uvek sa Snežanom i s njom lakše izlaze na kraj. 
Sećam se, kada sam u plej-ofu izgubio utakmicu protiv "Lejkersa" i kada su svi košarkaši "Sakramenta" došli kod mene kući na piće, tužni i slomljeni, sa osećajem da je nastupio smak sveta, videli smo Luku, Matiju i Petru koji su nas radosno dočekali, mašući nam s prozora:
- Tata, ti si izgubio utakmicu. Super, znači, sutra možemo u Diznilend! 
Njima je taj poraz "Sakramenta", očigledno, puno značio u životu. Jedva su čekali da budem slobodan samo za njih. Pomislio sam koliko taj poraz zapravo nije imao tu težinu koju smo mu pridali, pa se tužan skup pretvorio u dobru žurku. 
U životu nam težinu bilo čega daje značenje koje mu mi pripišemo. Tako i značenje ove humanitarne akcije, odgovorno vam tvrdim, ima jednu jedinu poruku: da Vlade Divac, zajedno sa svim ljudima dobre volje, samo želi da pomogne izbeglicama, kako bi opet postali deo nas.

Nema vojne opcije na Kosmetu
INTERVJUNaš sistem odbrane je već godinama u fazi reforme i preobražaja. Nova rešenja bi morala da budu bitna negacija konzervativne koncepcije iz naše dramatične prošlosti. Ti neizbežni iskoraci su zdušno podržavani, ali i kategorički osporavani, zavisno od aktuelnih političkih orijentira ili dnevne stranačke logike.Razgovarali smo sa Draganom Šutanovcem, najmlađim ministrom odbrane u modernoj istoriji Srbije. Povoda ima mnogo, ali su svakako ključni kriza oko Kosova i njeno moguće razrešenje, kao i žustre javne dileme u prilog "evroatlantskih integracija", i protiv njih. 
Pitali smo ministra kakve su političke posledice ekstremno različitih pozicija pojedinih članova vlade u odnosu na NATO?
– Mi smo zaista u teškom periodu. Pojedini političari su skloni da daju neodgovorne izjave, koje u suštini imaju dnevnu funkciju, i to sigurno nije dobro. Vlada je koncipirana na osnovu pet principa, koje niko od njenih članova nije osporio. Jedan od njih se tiče integracije u okviru Evropske unije, i tu nema razmimoilaženja.
Ovih dana se u našoj javnosti sve češće otvara pitanje ulaska Srbije u NATO, i to je dobilo izuzetno veliku medijsku pažnju. A nas tamo niko nije zvao, niti smo mi spremni za članstvo.
Kakve bi mogle da budu političke posledice kampanje protiv NATO-a?
– Političke posledice takve kampanje najbolje su obrazložene u izlaganju srpskog ministra spoljnih poslova. On je rekao da tako rizikujemo da izgubimo podršku prijateljski nastrojenih zemalja članica NATO i EU. Te zemlje, Grčka, Slovačka, Bugarska... sada su nam saveznici u nastojanju da nađemo adekvatno rešenje za Kosovo i Metohiju.
Lomovi nastali na stranačkim svađama između izolacije i integracije svakako utiču na profesionalni status Vojsku Srbije?
– Činimo sve što se može učiniti da ovakvi, ekstremno različiti stavovi, ni na koji način ne ugroze našu odbranu. U ovom trenutku Vojska Srbije ima izuzetno dobru saradnju sa članicama NATO-a, ali i sa vojskama država koje su izvan te organizacije. Siguran sam da je to vrhunski državni interes, da vojna saradnja bude na visokom nivou. To se posebno odnosi na zajedničko obavljanje važnih poslova sa Kforom, radi održavanja stabilnosti i bezbednosti na Kosovu i 
Politička kriza na Kosovu do kraja ove godine biće na dramatičnom nivou. Da li se uopšte razmatra vojna opcija, kao poslednja mera države u odbrani teritorije?
– Nikakav ekstremizam ne može da doprinese stabilnosti na Kosovu. Siguran sam da nijedan odgovoran političar ne smatra da problem može biti rešen vojnim sredstvima. Naša bliska prošlost nam daje savršene primere, to je uvek bilo loše rešenje.
I jug Srbije može biti prostor kriznog raspleta?
– Mi smo u kopnenu zonu bezbednosti ušli u saradnji sa Kforom, u jednoj ozbiljnoj operaciji. Siguran sam u potencijale Vojske Srbije i njenu sposobnost da izvrši svaki zadatak. O događajima na jugu Srbije postoje i loši znaci i zabrinjavajuće informacije. Ali, sve je to relativno niskog intenziteta. Mislim da to ne može ozbiljno i trajno da ugrozi stabilnost juga naše države, jer su i vojska i policija spremne da reaguju na pravi način, i to građanima Srbije treba da uliva poverenje.
Da li je insistiranje na mirnom rešenju kosovske krize izdaja?
– Na jednoj sednici vlade rekao sam da niko od ministara ne voli Srbiju više od mene, niti ja mislim da Srbiju volim više od njih. Inače nas je "patriotizam" radikalnih elemenata doveo do toga da danas budemo država sa najvećim brojem izbeglica. Mi moramo da uložimo sve svoje snage da se izborimo sa pogubnom zaostavštinom te politike devedesetih. 
Ima mnogo primedaba na zakone o odbrani i Vojsci Srbije?
– Zakoni su urađeni temeljno, i njihova konačna verzija će se ovih dana naći na sednici srpske vlade. Prva verzija nacrta našla se na sajtu Ministarstva odbrane, upravo da bismo u kreativnom smislu sublimirali sve primedbe i predloge, kritike i sugestije. U izradi nacrta aktivno su učestvovali i predstavnici GŠ, i mislim da su oni adekvatno zastupali interese pripadnika Vojske.
Šta će se dogoditi sa procesom reformi Vojske Srbije po standardima NATO-a, ako NATO bude proglašen nepoželjnim u Srbiji?
– Saradnja naše vojske i NATO-a odvija se uzlaznom putanjom. Veliki broj naših oficira školuje se u zemljama koje su članice alijanse. Ne očekujem skupštinsku odluku koja bi mogla da zaustavi reforme sistema odbrane. Mislim da je to bila više predizborna poruka nego ozbiljno strateško promišljanje Republike Srbije.
Može li se odvojiti proces pristupanja Srbije EU i NATO-u?
– U poslednje vreme nijedna zemlja nije pristupila EU a da pre toga nije bila član NATO. To nije dnevnopolitičko, nego pitanje strateškog karaktera, i iziskuje niz odgovornih, politički mudrih odluka. Sve to u budućnosti treba da omogući našim građanima da se bolje školuju, kvalitetnije leče, putuju bez problema, lakše nađu posao, bolje žive...
Kako pronaći pare za modernizaciju vojske?
– U okviru Ministarstva odbrane postoje veliki ekonomski potencijali, ne samo kroz prodaju imovine, nego i u angažovanju nekih delova vojne imovine u komercijalne poslove. Najbolji primer za to je konverzija aerodroma u Batajnici u vojno-civilni objekt. Vojska ima niz atraktivnih mogućnosti koje se mogu komercijalizovati, i u tom smislu izvor novih sredstava ne mora da zavisi samo od budžetskih rebalansa.
Da li ste, kao ministar odbrane ustrojili ministarstvo po stranačkoj podobnosti ili po principima struke?
– Saradnike sam birao isključivo na osnovu stručnih kvaliteta. To je jedini način da na kraju mandata budem zadovoljan onim što sam učinio. Septembarski odziv regruta je 99 odsto, i to je najbolji pokazatelj da sam izabrao dobar tim. Za više od sto dana mog mandata, nismo imali nijednu aferu. 
Kako doživljavate svoju poziciju ministra: kao vrhunac karijere, ili samo jednu stepenicu u njoj? 
– Ovo je ozbiljna pozicija, a pre toga sam prihvatao samo one poslove u kojima mogu da pružim maksimum. Položaj ministra za mene nije politička stepenica, niti svoj posao tako doživljavam. Ali nadam se da nije ni vrhunac. Ne mislim da u ovom ministarstvu završim svoju političku karijeru, jer u 39. godini bilo bi to prerano.
Vaša porodica od početka 20. veka ima nesrećna ratna iskustva?
– Moga pradedu ubili su Austrijanci na Ceru. Drugog pradedu su u Drugom svetskom ratu Bugari zapalili sa mnogo članova porodice. Kao ministar odbrane prvo sam primio kolegu iz Austrije. A zatim sam bio gost ministra odbrane Bugarske.
Nismo razgovarali o tome šta se događalo u prošlosti. Mi živimo u drugim vremenima, nemamo prostora da živimo u prošlosti, već u budućnosti, zato što život ne može da čeka.
--------------------------------------------------------------------------
Male plate
Zašto su plate u vojsci depresivno male, znatno manje od plata u policiji?
– Ne možemo se upoređivati s policijom. Mislim da oni imaju adekvatne plate, ali i pripadnici Ministarstva odbrane treba da imaju odgovarajući tretman. Voleo bih da se "patriote", koji bi da šalju vojsku na Kosovo, istom snagom i energijom zalažu da pripadnici vojske dobiju plate kakve zaslužuju.
Hoće li dobiti?
– U sledećoj godini očekujemo ozbiljne investicije u vojsku. Na taj način će i status njenih pripadnika biti usklađen s potrebama profesije i bezbednosnim izazovima naše države.

Milo traži milion evra za povredu časti i ugleda
Podgorica – Predsednik Demokratske partije socijalista Milo Đukanović podneo je tužbu protiv direktora dnevnika "Vijesti" Željka Ivanovića zbog izjava i komentara u kojima je optužio bivšeg premijera da stoji iza napada na njega, tražeći obeštećenje od milion evra, kao naknadu nematerijalne štete zbog povrede ugleda i časti.
Đukanovićev advokat Dragoljub Đukanović je saopštio da je tužbu podneo Osnovnom sudu i protiv glavnog i odgovornog urednika "Vijesti" Ljubiše Mitrovića, kao i protiv preduzeća "Dejli pres" kao izdavača lista.
Ivanović je pretučen prvog septembra ujutro, oko četiri sata, u blizini restorana "Ribnica" u centru Podgorice, gde je njegov list proslavljao deset godina izlaženja. 
Za napad, Ivanović je direktno optužio bivšeg crnogorskog premijera Mila Đukanovića i njegovu "biološku ili kriminalnu familiju, koja vlada Crnom Gorom". 
Direktor "Vijesti" Željko Ivanović je kazao da Đukanović podnošenjem tužbe protiv njega i "Vijesti" na početku istrage, ne samo da opstruira taj proces, nego ga i prekida.
"Podnošenjem tužbe protiv "Vijesti" i mene, najmoćniji čovek u Crnoj Gori, na samom početku istrage zločina, ne samo da opstruira, već praktično prekida, bilo kakvu istragu", ocenio je on, reagujući na tužbu predsednika DPS Mila Đukanovića.
Na taj način Đukanović "šalje poruku policiji da se mane ćorava posla i da slučaj proglasi zaključenim", dodao je Ivanović. 
"Po Đukanovića i po sam sistem bilo bi poražavajuće da on dobije na sudu, a sutra policijska istraga dođe do dokaza koji potvrđuju moje sumnje. Ko je nakon njegove tužbe taj policajac koji će zaista rasvetliti ovaj slučaj? Jedino što Veljoviću preostaje, a što mu Đukanović ovim poručuje, jeste da slučaj zaključi kao nerazjašnjen ili da opet nađe neke maloletnike iz Nikšića koji su, eto, slučajno, te noći batinali po Crnoj Gori, pa onda, nehotice, naleteli i na direktora "Vijesti", rekao je Ivanović
Ivanović smatra da je Đukanović "toliko potresen što "Vijesti" nisu htele oćutati brutalni i ničim izazvani napad, prvo fizički, a potom partijski i obaveštajni na najuticajniji dnevnik u Crnoj Gori, da je podneo tužbu sa odštetnim zahtevom od milion evra".
"Ta cifra najbolje svedoči da Đukanović nema nikakvih duševnih bolova, niti mu je povređena čast", tvrdi direktor "Vijesti".Javnosti i sudstvu on je poručio da su u "Vijestima" spremni za sudski postupak i da se nada da će njihov advokatski tim ponuditi dovoljno valjanih dokaza da Đukanovićeva tužba bude oborena.

Preporuka Srbima da ne izlaze na izbore
Vlada Srbije preporučila je juče kosovskim Srbima, posle konsultacija s predsednikom Srbije Borisom Tadićem, da ne izađu na parlamentarne izbore na Kosovu i Metohiji, zakazane za 17. novembar. "Vlada Srbije i predsednik republike nastaviće konsultacije oko pitanja lokalnih izbora koje su raspisali organi Privremenih institucija samouprave (u pokrajini)", navodi se u saopštenju vlade.
Dodaje se da Vlada Srbije smatra da "ni posle osam godina od kada je uvedena misija UN na Kosovu i Metohiji nisu obezbeđeni elementarni uslovi za bezbedan i slobodan život Srba i (drugih) nealbanaca u pokrajini". "Posebno je poražavajuće da dve trećine Srba sa Kosova i Metohije i dalje žive kao prognanici van Kosmeta i da im nije omogućeno da se vrate svojim kućama", navodi se u saopštenju.
Vlada Srbije je navela da je odluku donela posle "detaljno obavljenih razgovora s predsednikom republike Borisom Tadićem, koji u potpunosti zastupa isti stav kao i Vlada Srbije".
Beta
-----------------------------------------------------------
Riker pozvao Beograd da ne ometa učešće Srba 
Priština – Šef Unmika Joahim Riker pozvao je vlasti u Beogradu da ne ometaju učešće kosovskih Srba na lokalnim i parlamentarnim izborima zakazanim za 17. novembar. Riker je u intervjuu za emisiju Bi-Bi-Sija na albanskom izjavio da Beograd treba da podstiče Srbe da glasaju, jer bi oni na taj način uticali na poboljšanje uslova života na Kosovu.
Riker je ocenio da izbori neće uticati na proces utvrđivanja statusa i dodao da će u suprotnom razmotriti odluku o njihovom održavanju.
Šef Unmika je istakao da su mu kosovski lideri obećali da će ujedinjeni nastaviti posao i da će u kratkom roku posle izbora konstituisati skupštinu i institucije.
Beta

Bolje biti direktor nego premijer
Pred koalicionim partnerima u novoj vladi Srbije je koliko sladak, toliko i težak deo posla - podela rukovodećih mesta u javnim preduzećima. Razgovori su zvanično počeli pre tri dana, a šta je ko uspeo da "izboksuje" u podeli kolača znaće se vrlo brzo. Kako je već ranije najavljeno koalicioni sporazum u kome će, pored ostalog, detaljno biti navedeno šta je kome od javnih preduzeća pripalo trebalo bi da bude potpisan u toku septembra.
Predsednik G 17 plus Mlađan Dinkić ponovio je prekjuče stav ove partije da bi na mesta direktora javnih preduzeća kadrovi trebalo da se biraju na konkursu, a ako se sa tim ne slože DS i DSS, onda se moraju poštovati izborni rezultati, odnosno "jasno je da tri predloga daje DS, dva DSS i jedan G 17 plus".
Imajući u vidu činjenicu da su zarade rukovodstva javnih preduzeća i po više desetina puta veće od primanja najvećeg broja zaposlenih u Srbiji, priliku da dobro zaradi dobiće garnitura probranih partijskih kadrova.
Sudeći po dosadašnjem iskustvu i u njihove džepove će se teško zaviriti, kao što je to slučaj i sa još uvek aktuelnim menadžmentom srpskih javnih preduzeća.
Naš list je nedavno, koristeći samo informaciju koju je dao ministar Velimir Ilić, pisao da direktor Agencije za kontrolu letenja Nikola Stankov ima platu od 16.000 evra, odnosno 1,3 miliona dinara. Iz Agencije su, međutim, demantovali da njihov direktor toliko zarađuje. Oni tvrde da je njegova mesečna plata 401.890 dinara. 
Novinarski izvor o visini primanja generalnog direktora Aerodroma "Nikola Tesla" ponovo je bio ministar Ilić. Prema njegovoj nezvaničnoj informaciji Nebojša Nedeljković je sebi povećao platu sa 395.000 na 700.000 dinara. Prema zvaničnim podacima, Miodrag Milovanović, predsednik UO ove firme, ima platu od 181.636,62 dinara.
Kada su novinari svojevremeno pitali Nedeljkovića čime zaslužuje platu od 395.000 dinara on je u svoju odbranu rekao: "Prema svetskim standardima, menadžment snosi 80 odsto odgovornosti za rad kompanije, pa je, onda, normalno, da u toj srazmeri budu i zarade. Uostalom, zašto svi moramo da budemo siromašni. To je čista demagogija. Ako neki generalni direktor upravlja preduzećem koje zarađuje milione evra, zašto bi morao da ima platu od 40.000 dinara?".
NIS više nije javno preduzeće nego akcionarsko društvo pa se do toga kolike su zarade direktora i predsednika Upravnog odbora NIS-a može doći samo nezvanično. A prema tim saznanjima predsednik UO Željko Popović mesečno dobija 10 bruto prosečnih zarada u republici ili oko 565.000 dinara (7.000 evra) dok je plata izvršnog direktora NIS-Petrola Srđana Bošnjakovića niža za 20 odsto i po toj računici iznosi oko 450.000 dinara.
Mesečna zarada generalnog direktora "Jat ervejza", po odluci Upravnog odbora, iznosi pet prosečnih plata u ovoj firmi (iz prethodnog meseca), odnosno oko 285.000 dinara.
Plata rukovodstva u "Telekomu Srbija" kreće se od 72.000 do 220.000 dinara, a plata prvog čoveka Draška Petrovića je 160.000 dinara. Predsednik UO ove kompanije Milan Božić dobija mesečnu naknadu od 201.000 dinara.
U preduzeću "Železnice Srbije" kažu da njihov direktor dobija mesečno 119.000 dinara, a predsednik UO Pavle Popović, mesečno donese kući 102.000 dinara.
Čelni ljudi Javnog preduzeća "Transnafta", direktor Nebojša Lemajić i predsednik UO Dejan Mikavica prime oko 300.000 dinara. Miloš Milanković, direktor "Srbijagasa", i Svetislav Krstić, predsednik UO, dobijaju oko šest prosečnih zarada svojih zaposlenih, odnosno oko 232.000 dinara.
U Javnom preduzeću "PTT saobraćaj Srbije" direktor Dragan Kovačević dobija 168.722 dinara, a predsednik UO Milašin Milanović 131.942 dinara.
Ako bi se ostvarile najave da će plate u javnim preduzećima biti zamrznute, čelni ljudi ovih firmi nemaju razloga za brigu. Primanja su im takva da su već počela da bodu oči i nekim članovima vlade. Ministar Velimir Ilić je juče ponovo podsetio da su pojedini od njih bolje plaćeni nego svi ministri u vladi. Primera radi, predsednik Boris Tadić dobija mesečno 132.000 dinara, premijer Vojislav Koštunica 116.000, a predsednik Narodne skupštine Srbije Oliver Dulić 106.000 dinara.
Programski direktor Transparentnosti Srbija Nemanja Nenadić kaže da nije problem samo u visini njihovih zarada već u tome koliko je rada iza takvih primanja.
Na pitanje da li je neobično to što neki imaju veće plate od prvih ljudi u državi Nenadić kaže da zavisi šta rade. 
"Neka preduzeća su na tržištu, a ne samo na budžetu i nekada ima rezona da se uspešnim menadžerima da plata koja je konkurentska onoj koju bi mogli da ostvare u nekoj privatnoj firmi. To bi trebalo da proceni neko ko ima uvida u posao koji rade, koji su im rezultati i odgovornosti", objašnjava Nenadić.
On, međutim, ističe da je zanimljivije pitanje od njihovih plata kako troše prihode firmi kojima upravljaju, koliko ulažu na reklamiranje, naročito monopolisti i koja je svrha njihovog reklamiranja.
"Tu odlazi veliki novac i tom pitanju trebalo bi posvetiti pažnju. Tek kada bude osnovana državna revizorska institucija ona će moći da se bavi kontrolom trošenja prihoda", kaže Nenadić.

Srbija i Rusija protiv ograničenja pregovora
Moskva – Srbija i Rusija insistiraju na pravim pregovorima koji bi trajali onoliko koliko je potrebno da bi se došlo do kompromisnog rešenja za status Kosova i Metohije, izjavio je juče u Moskvi ministar za Kosovo i Metohiju Slobodan Samardžić. 
Izražena je spremnost Moskve da maksimalno podrži pregovarački proces i doprinese da se pronađe kompromis i rešenje koje bi bilo početak dugoročnog sporazuma i koje bi vodilo ka budućem statusu Kosova i Metohije, rekao je Samardžić posle razgovora sa zamenikom ministra spoljnih poslova Rusije u ostavci Vladimirom Titovom i predstavnikom Rusije u Kontakt grupi Aleksandrom Bocan Harčenkom. "Budući status je obaveza iz Rezolucije 1244 i do njega se može doći samo dijalogom, a ruska strana na tome posebno insistira zbog ranijih pokušaja da se problem reši bez učešća i poštovanja volje Srbije", rekao je srpski ministar. 
Prema rečima Samardžića, postoje "dva puta". Prvi put su pregovori sa pozicijama i platformama koje bi strane izložile i raspravljale o njima, pokušavajući da nađu kompromisno rešenje. Drugi put je "samoinstrumentalizacija" pregovora u kojima bi se iskoristilo vreme kako bi "zemlje koje se još kolebaju oko jednostranog rešenja" donele do 10. decembra odluku o jednostranom priznanju Kosova. "I srpska i ruska strana su svesne dvostruke mogućnosti i insistiraju na prvom načinu, na pravim pregovorima koji bi trajali sve dok se rešenje ne pronađe", rekao je ministar i dodao da Beograd na rok do 10. decembra gleda kao na "jednu stanicu u procesu", jer u tako kratkom roku "ne mogu da se obave komplikovani zadaci". "Smatramo da treba iskoristiti vreme do 10. decembra maksimalno dobro u intenzivnom procesu pregovaranja", rekao je Samardžić, dodavši da očekuje da će posle susreta, kako pretpostavlja, najviših predstavnika Beograda i Prištine u Njujorku 27. septembra biti dogovoren nastavak procesa i da će u oktobru uslediti intenzivno pregovaranje. 
On je, međutim, istakao da je još "otvoreno pitanje" da li će albanska strana "sesti za sto sa srpskom i razgovarati o statusu". "Ona ima neke ideje koje su s one strane ove teme, koje ne predviđa Rezolucija 1244, na koje Beograd ne može da pristane – da razgovaraju dve ravnopravne strane, međunarodno priznate države o međusobnim odnosima", rekao je Samardžić i naglasio da "Kosovo nije država i neće ni biti, što se srpske strane tiče". 
Prema Samardžićevim rečima, u Moskvi je ponovljena spremnost Beograda da učestvuje u traženju "maksimalno dobrog rešenja". "Trojci ćemo staviti do znanja da smo spremni da uložimo maksimalni napor i da platformu učinimo što otvorenijom i što fleksibilnijom, ne dovodeći u pitanje njenu suštinu i principe na kojima se ona bazira, što je ruska strana podržala", rekao je Samardžić.
On je najavio mogućnost da Beograd u Londonu učini "korak dalje u konkretizaciji, ali ne suviše detaljno". "Albanskim sagovornicima treba detaljno izložiti koncept, a ne ′trojci′", rekao je on i dodao, međutim, da je kao i u Briselu, postavljeno pitanje da li će i albanska strana učiniti "bar delimično sličan napor, jer je za dijalog potrebno dvoje". "Nijedna od članica Kontakt grupe ili uticajnih članica međunarodne zajednice nije do sada izvršila odgovarajući uticaj ili pritisak da albanska strana prihvati razgovor o statusu", rekao je on, dodavši da "nisu dobar podsticaj" izjave poput one američkog zvaničnika Kurta Vokera o spremnosti SAD na jednostrano priznanje. 
Samardžić je rekao da se sa sagovornicima u Moskvi složio da bi jednostranim priznanjem Kosova i Metohije jedno međunarodnopravno stanje, regulisano Rezolucijom 1244, bilo pretvoreno u neizvesnost i anarhiju. 
Tanjug

-----------------------------------------------------------
Titov: Mogućnosti za sporazumni ishod nisu iscrpljene
Moskva - Mogućnosti za nalaženje sporazumnog ishoda za budući status Kosova i Metohije nisu iscrpljene, izjavio je zamenik ministra inostranih poslova Rusije u ostavci Vladimir Titov. "Najvažnije je da se pregovori ne ograničavaju vremenski, da se iskaže nepristrasnost i da se izvuče lekcija iz prethodne, malo produktivne, etape", rekao je ruski diplomata agenciji Itar-Tas.
Tanjug

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Glas Kine u SB samo za kompromis
Peking - Srpski ministar spoljnih poslova Vuk Jeremić izjavio je juče Tanjugu da je u razgovorima sa najvišim kineskim zvaničnicima u Pekingu dobio uveravanje da Kina neće podržati u Savetu bezbednosti UN nijedno drugo rešenje za budući status Kosova i Metohije osim kompromisnog. "NR Kina i Srbija u potpunosti dele mišljenje da se proces rešavanja budućeg statusa Kosova i Metohije mora okončati pronalaženjem kompromisnog rešenja", istakao je ministar Jeremić i dodao da "bilo kakvo drugo rešenje neće imati podršku Kine u Savetu bezbednosti".
Podsećajući da je Kina jedna od pet stalnih članica Saveta bezbednosti sa pravom veta, Jeremić je ocenio kao "izvanredno važno što Kina i dalje ima jasan, principijelan stav, zasnovan na međunarodnom pravu, koji se u potpunosti podudara sa stavom Beograda".
Jeremić je dodao da se kineski zvaničnici, takođe, protive "vremenskom ograničavanju" procesa definisanja budućeg statusa Kosmeta.
Šef srpske diplomatije je rekao da je sa kineskim potpredsednikom Cengom Ćinghongom i svojim kineskim kolegom Jangom Điječijem razgovarao i o bilateralnim odnosima, pre svega o privrednoj saradnji, ali i o poboljšanju kulturne aktivnosti i obrazovne razmene između Beograda i Pekinga. "Dogovorili smo se da srpsko i kinesko ministarstvo spoljnih poslova u budućnosti razmene mlade diplomate, koji bi došli na period treninga i obrazovanja u ministarstvima Kine, odnosno Srbije, jer u 21. veku svako ministarstvo spoljnih poslova moraće da ima, ukoliko želi uspešno da obavlja svoj posao, dosta kvalitetnog kadra koji govori kineski, koji razume Kinu i koji može da sa kineskim diplomatama sarađuje u međunarodnoj areni", kazao je Jeremić u telefonskoj izjavi Tanjugu iz Pekinga.
Srpski ministar je ponovio da bi samo obostrano prihvatljivo rešenje budućeg statusa Kosova i Metohije moglo da obezbedi nacionalnu i regionalnu stabilnost i upozorio da je nametanje rešenja neprihvatljivo - "ne samo za Srbiju". "Pregovarački proces je u toku... Verujemo da se nacionalna i regionalna stabilnost mogu ojačati samo obostrano prihvatljivim rešenjem", rekao je Jeremić na predavanju koje je održano na Institutu za međunarodne studije u Pekingu.
On je, u tom kontekstu, pohvalio "principijelnu podršku Kine Srbiji da se pronađe kompromisno i obostrano prihvatljivo rešenje" ."Principijelna podrška Kine (...)oduvek je bila postojana i neće biti zaboravljena", naglasio je šef srpske diplomatije, dodajući da je stav Kine o kosovskom pitanju "produbio prijateljstvo i zbližio" dve zemlje, baš kao i "naš zajednički stav o Tajvanu".
Jeremić je istakao da bi samo takvo rešenje moglo da obezbedi "održiv, brz i skladan privredni rast u celom regionu", kao i političku stabilnost - neophodan preduslov privrednog razvoja svake zemlje.
Šef srpske diplomatije je naglasio da su pokušaji nametanja rešenja pojedinaca u međunarodnoj zajednici "neprihvatljivi za Srbiju - i ne samo za Srbiju". "Rešenje koje bi, priznavanjem secesionističkih težnji kosovskih Albanaca, dovelo do nasilne podele naše zemlje, bilo bi potez koji bi naneo udarac samom srcu međunarodnog sistema", ocenio je Jeremić.
Srpski ministar je, istovremeno, upozorio da bi time bio stvoren presedan kojim bi bila ugrožena stabilnost jugoistočne Evrope, ali i dovedena u opasnost, kako je rekao, "bezbednosna struktura drugih regiona širom sveta".
Podsećajući na "jaz u stavovima Beograda i Prištine", Jeremić je izrazio uverenje da je kompromis, ipak, moguć - "ukoliko obe strane pokažu iskrenu spremnost da prevaziđu razlike zarad mira i pomirenja".
Srpski ministar je, takođe, rekao da se Beograd protivi nametanju čvrstog roka za okončanje procesa pregovora zato što, kako je rekao, u tom slučaju strane ne bi bile usredsređene na pregovore, već bi samo "čekale da rok protekne".
Jeremić je, na posletku, poručio da će Srbija i u budućnosti nastojati da jača saradnju s Kinom, naglašavajući da je Kina danas "snažan faktor političke stabilnosti u svetu, privrednog rasta i socijalne jednakosti".
Tanjug

Epidemija ebole u DR Kongu
Prema izveštajima agencijaKinšasa - Dvojica poglavica sahranjeni su početkom juna kod grada Kikvit na jugozapadu DR Konga. Svi učesnici pogrebne ceremonije prošli su pored preminulih i, po drevnim običajima, dodirnuli njihova tela. Pet dana kasnije svi ožalošćeni učesnici pogrebne procesije umrli su jezivom smrću: iznenada onemoćali, sa groznicom i visokom temperaturom, krvarili su iz usta, ušiju i očiju. Vlada DR Konga i Svetska zdravstvena organizacija potvrdile su ovih dana - četiri meseca od sahrane - da je u provinciji Zapadni Kasai izbila epidemija neizlečive ebole.Dve laboratorije: u Fransvilu (Gabon) i Atlanti (SAD) potvrdile su prisustvo fatalnog virusa ebole u tkivima preminulih u Zapadnom Kasaiju, nedaleko od granice sa Angolom i Zambijom. 
Svetski epidemiolozi upozoravaju da jedna veoma rasprostranjena vrsta slepih miševa u Podsahari ovog leta prenosi još jedan opasniji virus ("marburg") po rudnicima na severoistoku Angole i jugu Ugande. Uz "ebolu" i "marburg" u ekvatorijalnim zonama centralne Afrike širi se i dizenterija: od proletos nekoliko stotina ljudi pomrlo je iz neobjašnjivih razloga, saopštilo je ministarstvo zdravlja DR Konga.
Svetska zdravstvena organizacija "Lekari bez granica" i niz drugih međunarodnih organizacija šalju ovih dana ekipe stručnjaka u Zapadni Kasai sa zadatkom da zaustave širenje ebole i dizenterije. Zadatak je opasan po život.
Na ekvatoru, virusom ebole čovek se zarazi u direktnom dodiru sa šimpanzama, gorilama i antilopama, najčešće u lovu. Kada jednom dođe u dodir sa bilo kojom telesnom tečnošću obolele životinje čovek ima najviše 40 odsto šansi da preživi još tri sedmice. Svako ko dođe u dodir sa zaraženim čovekom, makar na razdaljini ljudskog daha, "zakačio" je smrtonosni virus.
Obuzdavanje takve bolesti zahteva skupocenu karantinsku opremu 
(bolest je tako zarazna da lekari u dodiru sa obolelima nose skafandere namenjene samo za jednokratnu upotrebu) i vrhunske epidemiologe.
Od slučaja prve epidemije ebole 1976. godine na jugu Sudana, naučnici se upinju da razjasne sve faze prenošenja razorne bolesti sa životinja na ljude. Postoje četiri podgrupe virusa koje izazivaju ebolu: tri su zabeležene u DR Kongu, Sudanu, Ugandi, Gabonu, Obali Slonovače i Angoli. Četvrti tip podgrupe ebolinog virusa, poznatiji pod imenom "reston" registrovan je između 1986. i 1989. godine u američkim državama Virdžiniji, Teksasu i Pensilvaniji. Globalnom medicinsko-policijskom istragom utvrđeno je da je "reston" prenela grupa majmuna koji su sa Filipina izvezeni u SAD: kako su životinje zaradile ebolu u staništu nedaleko od Manile nikada nije razjašnjeno.
Razorne i dugotrajne epidemije ebole izbile su nekoliko puta u poslednje tri decenije širom ekvatorijalne Afrike. Od prvog slučaja epidemije u zapadnoekvatorijalnoj zoni Sudana do danas ebolom je zaraženo preko 1.850 ljudi, a 1.200 je umrlo. Najnovija epidemija ebole odnela je preko 165 života.
U međuvremenu, kongoanske vlasti su ove sedmice stavile u karantin dva ebolom najzaraženija grada u provinciji Zapadni Kasai, Mvbeku i Luebo. Svetska zdravstvena organizacija ističe da za sada, nema razloga, za zabranu trgovine i putovanja u DR Kongo, saopštila je novinska služba UN.

Kastro uznemirio Amerikance
Veze između Havane i Vašingtona, već decenijama u samrtničkom ropcu, oživele su na neuobičajen način, preko obolelog lidera izolovanog ostrva Fidela Kastra. Iz bolničkog kreveta Kastro je uspeo da uznemiri Amerikance novim "otkrićima" iz njihove bliže istorije. Esej u kome optužuje Vašington da je na Pentagon jedanaestog septembra ispaljena raketa, a da je u podrume njujorških kula bliznakinja tih dana uneseno na stotine tona zlatnih poluga, objavljen je u broju od srede u "Granmi", zvaničnom listu Komunističke partije Kube. 
Druga tema takođe je inspirisana istorijskim događajima u susedstvu. Kastro tvrdi da su kubanski obaveštajci spasli život Ronaldu Reganu u oktobru 1984. godine kada je tadašnji predsednik SAD bio u poseti Šarlotu, gradiću u Severnoj Karolini. Kubanski bezbednjak koji je tada radio u misiji u UN dojavio je tadašnjem šefu bezbednosti u američkoj misiji kako jedna grupa ekstremnih desničara planira da ubije Regana. "Informacija je bila potpuna: imena zaverenika, dan, tačno vreme i mesto gde će se atentat dogoditi, vrsta oružja koju će teroristi upotrebiti i gde ga čuvaju. Povrh svega toga - piše Kastro u najsvežijim beleškama, koje redovno objavljuje "Granma", a prenosi državna televizija - američkim službama obelodanjeni su mesto gde su se teroristi sastajali i kratak sadržaj tih sastanaka. 
FBI uhapsio je nekoliko ljudi u Severnoj Karolini, kako dodaje oboleli lider izolovanog ostrva, a Robert Maler, tadašnji šef bezbednjaka u američkoj misiji pri UN, pozvao je svog kubanskog kolegu na ručak i zahvalio mu se na pomoći. 
Razlike između "imperije" koja je, kako tvrdi autor, planirala na desetine atentata - kako bi ga lišila života - i altruističke revolucije koja "spasava život" predsedniku zemlje čija je administracija izrazito neprijateljska prema Kubi - očigledne su. 
Prošlo je samo nekoliko sati između objavljivanja Kastrovog eseja u Havani, u koju Amerikanci zbog sankcija ne bi smeli fizički ni da kroče, i provere podataka koji su odande odaslati u etar. 
Regan je zaista posetio Šarlot osmog oktobra 1984, u okviru kampanje za reizbor, ali se u arhivama Reganove predsedničke biblioteke i muzeja u Simi Veliju, u Kaliforniji, ne može naći nijedan podatak o planiranom atentatu u Severnoj Karolini. Citira se i Dejvid Flaerti, predsednik republikanaca za Severnu Karolinu u to vreme, koji "nije čuo da se predsedniku sprema atentat". 
Volf Blicer sa Si-En-Ena je u "ekskluzivnoj emisiji" stupio u živu vezu sa Rikardom Alarkonom, predsednikom parlamenta, koji je sa Kube odgovarao na pitanja o Kastrovoj najnovijoj zabelešci. Blicera je više zanimalo da mu se iz Havane zvanično objasne stavovi o terorističkom napadu 11. septembra nego priča o kubanskom spasavanju Ronalda Regana.
Dok je Alarkon pokušavao da objasni kako i sami Amerikanci danas ispituju neobjašnjene detalje napada na Pentagon i kule bliznakinje, Blicer ga je prekidao tvrdnjom da su "ostaci aviona pronađeni, i o tome je izveštavano naširoko", i da je čak utvrđen DNK stradalih putnika na letu 77 u avionu koji se skršio na zgradu američkog ministarstva odbrane. "Ali to podstiče pitanja, da li je Fidel Kastro izgubio kontakt sa stvarnošću", dodao je Volf Blicer, tražeći od kubanskog funkcionera da oda "državnu tajnu" i kaže za američku javnost da li je vođa revolucije zaista na samrti, kako tvrde izvori antikastrovske imigracije sa Majamija. 
"Možete li sa sigurnošću da potvrdite da je on još živ", pitao je Amerikanac.
Alarkon: "Po mojim informacijama, on je sasvim dobro. Ja nisam lekar, ali, kako ja shvatam, proces oporavka odvija se na uobičajen način…" 
Blicer: "Pa, dajte onda da ga vidimo?"
Alarkon: "Pa, mislim da su to privatne stvari. Da li da vas slikaju ili da se pojavite pred kamerama dok se oporavljate ili ne…"
U međuvremenu i drugi kubanski funkcioneri demantovali su glasine da je Fidel Kastro, koji se nije pojavio u javnosti već trinaest meseci, na samrtnoj postelji. Ne bi mogao da piše takve lucidne analize da je u tako teškom stanju, rekao je jedan od kubanskih zvaničnika. Kubanci iz Majamija prerano su ga sahranili, kao i stotinak puta do sada.

Poginuli kritičara rata
Od našeg stalnog dopisnikaVašington, 13. septembra - Strada se često i prečesto za ideale, iluzije, po narudžbini, slučajno, zbog tuđe obesti ili sopstvene nepažnje, ali vrlo retko - u sticaju okolnosti koje su sa ovog sveta upravo odnele američke vodnike Jensa Greja (26) i Omara Moru (28). Poginuli su prilikom "prevrtanja kamiona petotonca" kod Bagdada, na mestu gde nije bilo borbe, a samo tri nedelje posle objavljivanja teksta u kome su kritikovali ratnu strategiju svoje zemlje u Iraku.
Istraga tek treba da utvrdi sve pojedinosti tragedije, a emocije dodatno uzburkava otkriće da su, opisujući stanje u Iraku, njih dvojica nehotice predvideli i svoju smrt. "I najobičnije životne radnje (u Iraku) postale su smrtno opasne", napisano je u tekstu - objavljenom 19. avgusta na rubrici "Pogledi" u "Njujork tajmsu" - koji je pored Greja i More potpisalo još pet njihovih saboraca.
Dramatizacija sudbine te grupe koautora, čije je javno izneto viđenje rata odudaralo od zvaničnih verzija pa i nekih medijskih prikaza, počela je i pre nego što se njihov napis pojavio u štampi. Bio je tek sročen, kad je jedan od njih, takođe vodnik, Džeremi Marfi na bojištu 12. avgusta pogođen hicem u glavu. Preživeo je, a hroničari beleže da su od sedmorice potpisnika eseja "Naš pogled na rat" - trojica stradala, od kojih dvojica fatalno.
U sagledavanju te "zle kobi", među analitičarima prevladava delikatni oprez. Ne sugeriše se ni dejstvo nekakve "crne ruke" niti se pominje "teorija zavere", već se pomno registruju činjenice.
Oplakujući sina, Morina majka Olga Kapetiljo traži da se do tančina ispitaju sve okolnosti "udesa" u kome je, u ponedeljak, poginulo ukupno devet ljudi, sedam pripadnika snaga SAD i dva njihova zarobljenika, a dok je povrede zadobilo još 11 vojnika i jedan zarobljenik. Kamion kojim su se prevozili, saopštava se, skrenuo je s puta i pao u provaliju duboku oko 10 metara, a Olga Kapetiljo se pita "kako je moguće da tako mnogo ljudi strada u takvom incidentu".
Za dvojicu smrtno stradalih vodnika poznanici i rodbina tvrde da su bili predani vojničkom pozivu, kao što su oni i njihovi drugovi istakli u članku za njujorški list (odbivši da prime honorar). "Moj sin je voleo svoj poziv", kaže Grejova majka Karen, a njegov otac Ričard dodaje "ali nije bio kao beslovesni robot". "Mama, vrlo sam umoran i želim da se vratim kući", poručivao je Mora. Njegova majka kaže - na španskom koji je ponela iz rodnog im Ekvadora iz koga su ovamo došli kad je Omar imao dve godine - da je ispoljavao depresivnost posle objavljivanja kritičkog teksta u novinama, a da ga je ona uveravala da se zbog toga "ništa loše neće desiti". Napominje da je pre pogibije Omar "dva puta izbegao smrt".
Reagovanja se nižu. Pored ožalošćene majke, podrobnu istragu je zatražio i jedan kongresmen. Portparol Pentagona potpukovnik Džonatan Vidington tvrdi da je pomenuti tekst u "Njujork tajmsu" bio u okviru "prava vojnika da kažu šta misle". Napis i smrt dvojice koautora produbiće nacionalnu polemiku o ratu u Iraku, gde se kriza može rešiti samo političkim a ne vojnim putem, izjavila je takođe za "Hjuston kronikal" Džudit Leblank, kopredsednica organizacije "Ujedinjeni za mir i pravdu"…
Do pogibije dvojice vodnika potpisnika članka došlo je u vreme rasplamsavanja ovdašnjih političkih razmirica oko daljeg američkog angažmana u Iraku. Demokratska većina u parlamentu traži ubrzano povlačenje glavnine borbenih trupa, dok republikanska administracija insistira da smanjivanje snaga bude produženi proces zasnovan na rezultatima operacija, o čemu večeras treba da govori i predsednik Džordž Buš.
Nastradali vodnici potiču, inače, s dva kraja SAD - Grej je sa severa, iz Montane, a Mora s juga, iz Teksasa. U ostalim pojedinostima prevladava, kako se navodi, visok stepen sličnosti: obojica su pripadnici 82. vazduhoplovne divizije s bazom u Severnoj Karolini, i za obojicom su ostale supruge, po jedna kćerka, brat i sestra, kao i - napis za pamćenje.

De Vilpen se brani i napada Sarkozija
Bivši francuski premijer Dominik de Vilpen ponovo se juče pojavio na sudu kao optuženi u aferi "Klirstrim", a ukoliko se dokaže njegova krivica mogao bi da bude osuđen na pet godina zatvora, prenele su agencije. De Vilpen je 27. jula optužen da je u vreme kada je bio ministar spoljnih, a potom ministar unutrašnjih poslova (2003. i 2004. godine) pripremao zaveru s ciljem da diskredituje sadašnjeg francuskog predsednika Nikolu Sarkozija, a tada svog političkog rivala. Istog dana kada je optužen za saučesništvo u kleveti i korišćenje falsifikovanih dokumenata kako bi naškodio Sarkoziju, De Vilpenu je određena i kaucija od 200.000 evra i zabranjeno mu je da napusti zemlju, kao i da bude u kontaktu sa bivšim predsednikom Žakom Širakom. Njegovu žalbu koju je uložio na tu odluku sud će razmotriti danas. 
Pre nego što se juče pojavio pred sudijama, bivši francuski premijer im je prosledio pismenu izjavu na 23 stranice u kojoj negira, kao i bezbroj puta pre toga, svoje učešće u ovom skandalu i obrće ceo slučaj tvrdeći, zapravo, da je on žrtva Sarkozijeve zavere i da predsednik manipuliše ovim skandalom, prenosi AFP. 
"Ono što je primetno u ovom slučaju jeste energija s kojom je Nikola Sarkozi napravio od sebe žrtvu, zapravo jedinu žrtvu, u ovoj aferi i istovremeno brzina s kojom su lansirane optužbe protiv mene, bez ikakvih konkretnih dokaza osim ličnih motiva", napisao je De Vilpen sudijama.
Sudije Anri Pon i Žan-Mari d′Ui podigli su optužnicu protiv De Vilpena pošto su u junu našli kompjuterske beleške iskusnog obaveštajca generala Filipa Rondoa, koje bivšeg premijera terete da je dao nalog da se sudiji preda lažna lista francuskih političara, među kojima je bio i Sarkozi, sa njihovim navodnim tajnim računima u luksemburškoj banci "Klirstrim" na kojima je, pak, novac od mita uzetog prilikom prodaje francuskih fregata na Tajvanu 1991. godine. Cilj je bio da Sarkozi bude optužen za korupciju i tako bude uklonjen sa političke scene, stoji u optužnici. 
Dominik de Vilpen, međutim, tvrdi da "afera Klirstrim nije slučaj političkog rivaliteta" i da je reč o iskonstruisanom skandalu. On je nedavno doveo u pitanje i nezavisnost sudstva, jer je Nikola Sarkozi građanska strana u parnici (sadašnji šef države je podneo građansku parnicu prošle godine). Kako predsednik republike može da bude građanska strana u parnici? - nedavno je upitao De Vilpen na radiju Evropa 1. 
Posle Sarkozijeve pobede na predsedničkim izborima i inauguracije novog predsednika 16. maja, De Vilpen je ćutao sve donedavno kada je u nekoliko navrata oštro kritikovao novog šefa države i, kako ih je nazvao, "ulizice" kojima se okružio. On je upozorio na štetnost današnjih poltrona, a hiperaktivnog predsednika uporedio sa junakom Molijerove komedije "Građanin plemić", neotesanim skorojevićem koji sam sebe izvrće ruglu pokušavajući da postane aristokrata.
"Mi smo zemlja Molijera, a ′Građanin plemić′ je komad koji uvek iznova moramo da gledamo", rekao je on, upozorivši da jedna zemlja ne može da napreduje ako je vodi čovek okružen saradnicima koji mu odobravaju sve što kaže i uradi.
Sudije Pon i D′Ui žele da povodom afere "Klirstrim" ispitaju i bivšeg predsednika Žaka Širaka, takođe osumnjičenog za direktnu umešanost u aferu na osnovu svedočenja Žan-Luja Žergorena, ali bivši šef države ovo odbija, što mu omogućava predsednički imunitet koji je uživao u vreme kada se afera desila.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>