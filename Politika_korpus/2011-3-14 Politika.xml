<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Gadafi, sam protiv svih
Od našeg specijalnog izveštača
Tripoli – Trupe pukovnika Gadafija polako napreduju prema istoku, sada su na prilazima velike vojne baze u Adždabiji i ukoliko osvoje grad onda do Bengazija nema nekog jačeg uporišta iz kojeg bi pobunjenici mogli da pruže veći otpor.
Vlada u Tripoliju ponudila je opštu amnestiju svim pripadnicima vojske koji su se u međuvremenu pridružili pobunjenicima.
U Tripoliju su pristalice Gadafija na masovnom mitingu u ponedeljak vrlo bučno proslavile vojne uspehe iz proteklih dana.
Istovremeno, Libijci prilično hladno, skoro nonšalantno, komentarišu sastanak Arapske lige i zaključke sa tog zasedanja. Odluka Arapske lige da se Savetu bezbednosti UN predloži uvođenje „zone zabranjenog leta” nad Libijom tumači se dvojako, pri čemu se ističe se da su za taj predlog najviše bile zemlje Zaliva veliki proizvođači nafte. Protiv tog predloga bila je jedino Sirija.
U Tripoliju je dosta trgovina sa zatvorenim zelenim vratima i izlozima. Vlasnici, Tunišani i Egipćani, čim je kriza počela napustili su Libiju. Tripoli je sada najavio da neće dozvoliti povratak arapskim trgovcima i radnicima koji su otišli, a čije države podržavaju odluke Arapske lige. To će svakako biti ekonomski problem za te arapske zemlje, ali će i Libiju direktno konfrontirati s njima. 
Za jedan evro ovde se može dobiti 17 litara najboljeg benzina, ili dizela. I hrana je ovde skoro bagatela, hleb građani kupuju dva puta dnevno, traže da je uvek vruć, a glavni pekari su Egipćani. Od ukupnog broja od nešto više od šest miliona stanovnika samo je jedan milion radno sposobnih. Žene i deca imaju posebno povlašćen status u društvu.
Afrička unija protivi se uvođenju zone zabranjenog letenja u Libiji. U Tripoliju se nadaju, da ako to pitanje i dođe na dnevni red Saveta bezbednosti Ujedinjenih nacija, da će Kina uložiti veto, jer Kina je najveći svetski kupac libijske nafte. 
Dakle, sve priče o demokratiji u Libiji vrte se oko nafte.
Zapadne države blokirale su platni promet sa Libijom, zamrzle su i libijska novčana sredstva u zapadnim bankama. Reč je o više od 120 milijardi dolara.
„Šta mislite šta će da rade sa tim našim parama?”, upitao me je dr Adel Nagi Alfugi iz odeljenja za pomoć stranim novinarima u Libiji. „Radi se o 120 milijardi dolara. Naravno, nismo ni mi naivni i ne držimo naše pare samo u zapadnim bankama, navikli smo na razne vrste sankcija i godinama smo živeli sa njima.”
Što se tiče „zone zabranjenog letenja”, ako bude proglašena, to je nešto komplikovanija priča. Libijska borbena avijacija sigurno neće ući u otvoreni vazdušni rat protiv američkih aviona iz sastava Šeste flote, jer u direktnom sukobu libijski avioni i nemaju baš neke velike šanse, iako se neko pojedinačno iznenađenje u tom smislu ne može potpuno isključiti, jer Libijci imaju i francuske „miraže” i ruske avione Mig-25 .
Libijci će verovatno prvo obustaviti sve letove vojne avijacije, ali će nadgledanje zabrane letenja zahtevati od NATO-a i Amerikanaca svakodnevne velike napore.
Možete „avaksom” kontrolisati iz velike daljine, izvan libijskog vazdušnog prostora, letenje borbenih aviona kada su visoko, malo je teže ako lete sasvim nisko, još je teže kada su u pitanju letovi helikoptera.
Ako NATO i SAD budu hteli da imaju potpunu blokadu svih mogućih letova libijskih aviona i helikoptera, onda će borbeni avioni NATO-a i SAD morati svakodnevno da lete u samom vazdušnom prostoru Libije. I tada će biti izloženi mogućem dejstvu libijske PVO. Svi libijski PVO sistemi velikog dometa sovjetskog su porekla i već su zastareli. Nije poznato da li su na uvedena neka poboljšanja. Od protivavionskih sistema kraćeg dometa Libija raspolaže sa francuskim raketama „krotal”.
– Hoćete li pucati na američke avione, ako uđu u vaš vazdušni prostor? – upitao sam Adela Nagija.
– Ne znam, videćemo.
Kada god čujem da američki generali hvale nečiji PVO sistem, kada kažu da je to „integrisani PVO sistem” onda je skoro sigurno da će ta zemlja biti i bombardovana. Prvo su to govorili za Jugoslaviju 1999. Posle za Irak 2003. Zapravo, u Libiji se sada samo ponavlja Irak. I tamo je prvo bila uvedena zona zabranjenog leta za iračke avione. Zbog Kurda na severu i šiita na jugu Iraka. Posle je došla i direktna vojna intervencija.

SB UN podeljen oko zatvaranja vazdušnog prostora Libije
Savet bezbednosti UN na današnjem sastanku u Njujorku imao je podeljene stavove povodom zahteva Francuske i Nemačke o zatvaranju vazdušnog prostora Libije.
Rusija je na tom sastanku ocenila da i dalje ostaju za rešavanje "suštinska pitanja" pre glasanja o tom predlogu.
Arapska liga i neke evropske zemlje zalažu se za uvođenje zabrane letova iznad Libije kako bi spreccile snage lojalne lideru Moameru Gadafiju da potisnu pobunjenike protiv režima koji su preuzeli kontrolu nad istokom zemlje.
Kina i Rusija, međutim, tradicionalno se protive mešanju SAD u suverenitet drugih zemalja, pa diskusija u SB UN može da potraje danima, ukazale su neke diplomate po završetku današnjeg sastanka.
Ambasador Rusije u UN Vitalij Čurkin izjavio je da "treba rešiti neka suštinska pitanja" pre usvajanja takve rezolucije, koja se odnose ne samo na to "šta treba učiniti, nego i kako to treba učiniti".
"Ako se odobri zatvaranje vazdušnog prostora, treba odlučiti ko i kako će to sprovesti. Bez odgovora na ta pitanja, veoma je teško doneti odgovornu odluku", rekao je ruski ambasador.
Čurkin je ipak pojasnio da je njegova zemlja "otvorena" za ideju zatvaranja vazdušnog prostora i druge predloge koji imaju za cilj okončanje nasilja u Libiji.
Ambasador Nemačke u UN Peter Vitig takođe je ukazao da "na neka pitanja još nema odgovora" i založio se za uvođenje političkih i ekonomskih sankcija protiv libijskog režima.
Francuski ambasador Žerar Aro ipak je izrazio uverenje da će takva rezolucija biti usvojena ove nedelje, jer taj predlog nijedna članica SB UN ne odbacuje kategorički.
Gadafijeve snage ušle u Zuvaru, bombarduju Adžabiju
Snage libijskog lidera Moamera Gadafija ušle su danas tenkovima u grad Zuvaru, zapadno od Tripolija, i, prema rečima svedoka, bore se da dođu do centra mesta koje su do držali pobunjenici, dok vladine snage istovremeno na istoku intenzivno bombarduju grad Adžabija.
„Vidim tenkove sa mesta gde se sada nalazim, oni su na oko 500 metara od centra Zuvare”, rekao je Tarek Abdulah u izjavi za Rojters, ističući da još traju sukobi, ali da smatra da će „uskoro ceo grad pasti u njihove ruke (pod kontrolu Gadafijevih snaga)”.
Stanovništvo ovog grada, koji se nalazi 110 kilometara od Tripolija, u blizini granice sa Tunisom, ranije je izvestilo da mnogi ljudi beže iz svojih kuća koje Gadafijeve snage gađaju teškom artiljerijom.
AP je danas javio da su, prema rečima jednog pobunjenika, u sukobima u gradu poginula najmanje četiri borca opozicije, a da napad na Zuvaru predstavlja najnoviji pokušaj režima da očisti pobunjenike iz severozapadnog dela zemlje oko Tripolija.
U međuvremenu, jedan stanovnik istočnog grada Adždabija rekao je za AP da Gadafijevi vojni avioni izvode vazdušne napade na svakih 20 minuta.
Bombardovanje je usledilo nekoliko sati pošto je jedan avion iznad grada izbacio letke kojim je stanovništvo pozvano da protera snage koje se protive Gadafiju.
EU poslala misiju u Bengazi koji drže pobunjenici
Evropska unija poslala je misiju u istočnolibijski grad Bengazi, koji pod kontrolom drži opozicija libijskom lideru Moameru Gadafiju, rekla je danas portparolka visoke predstavnice EU za spoljnu politiku i bezbednost Ketrin Ešton Maja Kocinačić.
„Cilj misije je da prikupi informacije i proceni situaciju radi što boljeg i opreznog planiranja odgovora na libijsku krizu”, rekla je Kocijančićeva, a preneo AFP.
Diplomatski izvor rekao je da nametanje zone zabranjenog leta „predstavlja deo opreznog planiranja” koje sada sprovodi EU.

Ukazom Medvedeva Gadafiju zabranjen ulazak u Rusiju
MOSKVA – Libijskom lideru Moameru el Gadafiju, njegovoj deci i najbližem okruženju zabranjen je ulazak na teritoriju Rusije ili tranzit preko nje, kao i izvođenje finansijskih transakcija u toj zemlji, javile su ruske agencije, prenoseći tekst ukaza ruskog predsednika Dmitrija Medvedeva.
Prema ukazu od 9. marta, kojim su uvedene mere za ispunjenje Rezolucije 1.970 Saveta bezbednosti UN od 26. februara ove godine, na spisku fizičkih lica nalazi se 16 osoba, uključujući samog Gadafija, njegove sinove i kćerku, njegovog brata, libijskog ministra odbrane, načelnika službe ličnog Gadafijevog obezbeđenja, direktora Vojne obaveštajne službe i nekoliko činovnika koji imaju „bliske veze sa režimom”.
Prema danas objavljenom kompletnom tekstu ukaza, na drugom spisku su imena osoba kojima se zabranjuje ostvarivanje finansijskih operacija sa sredstvima u njihovom vlasništvu ili pod njihovom kontrolom, finansijskim aktivama i ekonomskim resursima na teritoriji Rusije.
Agencija Itar-Tas navodi da su na tom spisku Moamer Gadafi, njegova četiri sina i kćerka.
Interfaks navodi da se zabrana odnosi, osim na libijskog lidera, na njegovu kćerku Ajšu i sinove Hanibala i Hamisa.
Pres služba Kremlja je 10. marta saopštila da je Medvedev potpisao ukaz o merama za ispunjenje Rezolucije 1.970 Saveta bezbednosti UN od 26. februara ove godine, koja predviđa primenu sankcija prema Libiji, između ostalog, zabranu ispuruka oružja u tu zemlju.

Predsednica Argentine odbila zahtev SAD oko Kosova
Predsednica Argentine Kristina Fernandez Kirhner odbila je 2008. godine zahtev Amerikanaca da Buenos Ajres prizna nezavisnost Kosova, navodi se na sajtu Vikiliks.
Prema podacima iz depeše američke ambasade u Argentini, kongresmen Eliot Engel je razgovarao sa predsednicom te zemlje o Kosovu, ali je ona rekla da bi priznanje bilo problematično za Argentinu zbog pitanja Foklandskih ostrva.
Predsednica Argentine je navela da njena zemlja treba da izbegne da uradi ili izjavi bilo šta što bi moglo da šteti njenim pretenzijama da povrati Foklandska ostrva.
Prema njenim rečima, Argentina ceni poziciju SAD, ali je za Buenos Ajres najvažnije da zaštiti svoje interese na Foklandskim ostrvima, navodi se u depeši.
Velika Britanija je 1982. godine poslala svoje snage na Foklandska ostrva, gde su porazili argentinske snage, koje tu teritoriju smatraju za sastavi deo Argentine.

Evropa oko Evrope
PARIZ - U Parizu, u bioskopu multimedijskog centra „Antrpo” danas počinje šesti festival „Evropa oko Evrope” čiji su osnivači umetnik Nenad Žilić i rediteljka Irena Bilić.
Počasno mesto na svih dosadašnjih pet festivalskih priredbi uvek je bilo rezervisano za najznačajnijeg srpskog reditelja druge polovine 20. veka, Aleksandra Petrovića. Srbiju ove godine zastupa film Nikole Ležaića „Tilva Roš”, a pariskoj publici će biti prikazan i kultni film Dušana Makavejeva „Nevinost bez zaštite”.
Jedno veče u Srpskom kulturnom centru, gde se takođe odvijaju festivalske projekcije, biće posvećeno trojici najznačajnijih srpskih filmskih autora prošlog veka: Živojinu Pavloviću, Aleksandru Petroviću i Dušanu Makavejevu.
Izbor kratkih filmova trojice autora iz pedesetih i šezdesetih godina, predstaviće Dragomir Zupanc, saradnik i selektor festivala. Jugoslovenska kinoteka će biti zastupljena biserom iz svoje riznice: „Pod jugoslovenskim nebom”, namenski snimljenim filmom tridesetih godina prošlog veka. Festival traje do 25. marta.

Četiri veka dečjih portreta
Na izložbi više od 140 portreta dece nastalih u protekla četiri veka, otvorenoj u Kunsthaleu u Kremsu, među starim majstorima i čuvenim umetnicima moderne i savremene umetnosti, nalazi se i delo Dejana Kaluđerovića iz Srbije.
Ovaj umetnik, koji živi i radi u Austriji već godinama, osim po projektu „Europoly”, posvećenom pitanjima identiteta, moći i evropske integracije, posebno je poznat i po radovima u kojima se bavio fenomenima detinjstva i eksploatacije dece u medijima i u druge komercijalne svrhe.
Izložba „400 godina dečjih portreta” obuhvata slike, skulpture, printove i video radove i predstavlja tridesetak starih majstora španskog, flamanskog, engleskog i francuskog porekla iz kolekcije „Fundacion Yannick y Ben Jakober”, koji su prvi put izloženi u tom obimu u Austriji, kao i dela klasika moderne i savremene umetnosti iz 30 muzeja i privatnih kolekcija.
Među umetnicima su i Pablo Pikaso, Gustav Kurbe, Oskar Kokoška, Fridrih Šedou, Franc Lenbah. Izložba, koja je otvorena do 3. jula, dopunjena je objektima iz realnog života, kao što su dečja garderoba, nameštaj, igračke i drugi predmeti popularne kulture, koji čine postavku uzbudljivom za posetu cele porodice.

Film Klinta Istvuda povučen iz biskopa jer prikazuje cunami
Distributer firma „Ovde posle” američkog glumca i režisera Klinta Istvuda saopštio je da će taj film biti povučen iz bioskopa u Japanu, jer prikazuje zastrašujuće scene cunamija.
Zvaničnik kompanija „Varner Entertejment Japan” Satoru Otani potvrdio je da se film više neće prikazivati u bioskopima zbog zastrašujućih scena cunamija i da „nije pogodan za prikazivanje u sadašnjim okolnostima”, prenela je agencija AP.
Film „Ovde posle” sa Met Dejmonom, Sesil de Frans, Džej Mur i drugima, počeo je da se prikazuje u Japanu krajem februara u oko 180 bioskopa, a distributer „Varner Entertejment Japan” je prvobitno planirao da se film prikazuje do kraja marta.
Film govori o katastrofalnom cunamiju koji je 2004. godine pogodio južnu i jugoistočnu Aziju, a glavna junakinja nalazi se na Tajlandu.

Premijera filma o Mileni Pavlović Barili u Akademiji 28
Dokumentarno-igrani film „Milena”, o životu i radu umetnice Milene Pavlović Barili, prema scenariju i u režiji Čarne Radoičić, premijerno će biti prikazan 20. marta u bioskopu Akademija 28 u Beogradu.
Film „Milena” je dokumentarno ostvarenje o Mileni Pavlović Barili (1909 - 1945), slavnoj i jedinstvenoj slikarki, ilustratorki, dizajneru i pesnikinji, piše na sajtu posvećenom toj umetnici.
Čarna Manojlović koja je docent Filmske režije na Akademiji umetnosti u Beogradu autor je scenaria i režiser tog filma.
Film kombinuje dokumentarne sadržaje, arhivske materijale i igrane scene kojima nastoji da rekonstruiše epohu u kojoj je živela i radila velika umetnica.
Snimljen je u produkciji kuće „Tuna Fish Studio”, a prvi kadrovi snimljeni su 5. novembra 2009. godine, na dan obeležavanja 100 godina od rođenja te slikarke.
Milena Pavlović Barili rođena je 1909. godine u Požarevcu. a slikarstvo je studirala u Beogradu i Minhenu. Jugoslaviju je napustila 1930. godine i narednu deceniju je živela u Španiji, Rimu, Parizu i Londonu, gde je je više puta izlagala svoje radove.
U Njujork se preselila 1939. godine, gde je živela i radila na komercijalnom dizajnu za modne žurnale, do smrti 1945. godine.
Uradila je preko 300 radova, puno skica i crteža, a mnoga njena dela se nalaze Kući-muzeju u Požarevcu, Muzeju savremene umetnosti i Narodnom muzeju u Beogradu, kao i u Rimu.

„Pavle Vasić” dodeljen Marini Kocarevoj Ranisavljev
Sa ciljem da podstiče, razvija i afirmiše kritičko-teorijsku misao iz oblasti primenjenih umetnosti i dizajna u Srbiji, nagrada „Pavle Vasić”, koja se dodeljuje prateći jednogodišnju produkciju tekstova iz ovih oblasti u svim vrstama stručnih publikacija, uručena je ove godine mr Marini Kocarevoj Ranisavljev, za knjigu „Moda i odevanje”, u izdanju Službenog glasnika. Kako je istakla dr Ivana Simeonović Ćelić, predsednica žirija, čiji su članovi bile još i dr Simona Čupić i Gordana Biba Marković, upravo ova knjiga zaslužila je nagradu čiji je osnivač ULUPUDS, jer je reč o temeljnoj studiji oblasti retko obrađivane u našoj sredini, sa metodološki složenim, specifičnim i zanimljivim pristupom.
Nagrada, koja se sastoji od povelje i novčanog iznosa, čiji se dobitnik obično saopštava 12. marta, na dan smrti Pavla Vasića, svestranog profesora, slikara i kritičara, dospela je, prema oceni žirija, u prave ruke, jer je autorka kroz sedam jasno definisanih poglavlja fenomen oblačenja i mode sagledala s aspekta sociologije, psihologije, istorije, antropologije i njoj najbliže kostimografije, uvodeći interdisciplinarnost kao neophodan metod obrade materije.
Knjigu, pored teorijske analize prate i brižljivo birane reprodukcije, koje oslikavaju tekstove i poglavlja, koje daju vizuelni identitet tezama predstavljenim čitaocima.
– Posle sedam godina rada na knjizi presrećna sam prvo zbog toga što je ona ugledala svetlost dana. Što se ove nagrade tiče, ona predstavlja za mene veliku čast, pogotovo imajući u vidu činjenicu čije ime nosi, a potom i imena svih onih koji su bili u konkurenciji da je dobiju – rekla je Marina Kocareva Ranisavljev.
Nagrada je uručena po 16. put u Rektoratu Univerziteta umetnosti, pod pokroviteljstvom Ministarstva kulture.

Dodeljene nagrade Lorens Olivije
LONDON - Komad  „Pravna plavuša: Mjuzikl” dobio je tri nagrade Lorens Olivije, na svečanoj dodeli britanskih pozorišnih priznanja u Londonu.
Ta komad proglašen je za najbolji novi mjuzikl, a njegova junakinja Šeridan Smit pobedila je u kategoriji najbolja glumica u mjuziklu. Džil Halfpeni nagrađena je za epizodnu ulogu u istom komadu.
Mjuzikl zasnovan na filmu iz 2001. u kojem je glavnu ulogu igrala Riz Viderspun izvodio se na Brodveju do oktobra 2008, uz nepovoljne kritike. Ipak, londonski kritičari pohvalili su komad kada je u januaru prošle godine premijerno izveden na Vest endu.
Za najbolji novi dramski komad proglašena je predstava „Clybourne Park”. Komad „After the Dance” Terensa Ratigana dobio je četiri priznanja - najbolji rimejk, kostimi, epizodna muška uloga (Adrijan Skarboro) i najbolja glumica u drami (Nensi Karol).
Hauard Dejvis nagrađen je za režiju, za komad „The White Guard”, zasnovan na romanu Mihaila Bulgakova.
Rodžer Alam dobio je nagradu za najboljeg glumca u drami, za ulogu pijanog voteza Falstafa u predstavi „Henri Četvrti deo 1 i 2”.
Dejvid Takston proglašen je za najboljeg glumca u mjuziklu za „Passion” Stivena Sondhajma, kompozitora i tekstopisca kojem je pripala specijalna nagrada Olivije za životno delo.
Najveći gubitnik večeri bio je mjuzikl „Love Never Dies” Endrua Lojda Vebera koji, uprkos najvećem broju nominacija - njih sedam, nije dobio nijednu nagradu.
Nagrade Olivije dodeljuju se za uspehe u oblasti pozorišta, mjuzikla, plesa i opere. 
Nagrada za najpopularniji komad, o čijem dobitniku odlučuje publika, pripala je mjuziklu sa pesmama grupe „Kvin” „We Will Rock You”.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Crvena zvezda upozorava na lošu materijalnu situaciju
Košarkaški klub Crvena zvezda uputio je danas otvoreno pismo u kojem upozorava na lošu materijalnu situaciju i najavljuje da će, ako ne dobije pomoć države, u nastavak takmičenja ući sa podmlađenim timom ili juniorskim sastavom.
„Ukoliko se u narednih sedam dana nešto ne promeni i država se aktivno ne uključi i pomogne, Crvena zvezda će biti prinuđena da se pred početak domaće lige odrekne svojih najiskusnijih igrača i nastupi sa bitno podmlađenim timom, a možda čak i sa juniorskom sastavom”, navodi se u pismu.
„Crveno-beli” objašsnjavaju da je „pitanje je da li bi ekipa uopšte dočekala kraj sezone u NLB ligi”, da nije bilo finansijske pomoći nekolicine zaljubljenika u Crvenu zvezdu i kontinuirane pomoći Grada Beograda, koji je jedini pomagao i u kriznim situacijama tokom ove sezone.
„Realnost je da dalji oporavak Crvene zvezde sada isključivo zavisi od podrške državnih struktura. Kada bismo bili pomognuti sa 15 odsto sredstava koja su javna i državna preduzeća dala našem najvećem rivalu mi bismo sve svoje obaveze vezane za ovu sezonu ispunili”, navodi se u pismu.
Košarkaški klub podseća da je zauzimanjem 13. mesta u Jadranskoj ligi ispunjen prvi sportski cilj, koji obezbeđuje da se kroz domaće prvenstvo ponovo izbori učešće u regionalnoj ligi.
„Ovaj rezultat postignut je isključivo velikom upornošću nas koji radimo i igramo za Zvezdu, ali i zahvaljujući fantastičnoj podršci koju su nam iz nedelje u nedelju, puneći halu 'Pionir', pružali naši navijači”, navodi se između ostalog u pismu.

Bojić: Kvalitetom privući sponzore
Direktor košarkaške Superlige Srbije Predrag Bojić rekao je na žrebu u Kući košarke u Beogradu da se nada da će Superliga kvalitetom privući sponzore za narednu sezonu.
„Finansijska konkstrukcija je ista kao i u Košarkaškoj ligi Srbije. U takmičenje ulazimo bez sponzora, ali se nadamo da ćemo kvalitetom zainteresovati nekoga za narednu sezonu”, rekao je Bojić.
Superliga Srbije počeće 23. marta susretima Radnički Kragujevac - Crvena zvezda, OKK Beograd - FMP, Partizan - Metalac Valjevo, Mega Vizura - Hemofarm, a poslednje 14. kolo na programu je 21. maja.
Ukoliko Crvena zvezda, Metalac i OKK Beograd ne izmire dugovanja neće im biti omogućeno da počnu takmičenje.
„Stav o dugovanjima klubova je jasan, ko ne izmiri obaveze do 23. marta u 10 sati neće igrati prvo kolo”, istakao je Bojić.
Pobednik prvog dela šampionata Srbije je ekipa FMP-a. Pored kluba iz Železnika u Superligu su se plasirali OKK Beograd, Metalac iz Valjeva, Mega Vizura i srpski timovi iz Jadranske lige, Crvena zvezda, Partizan, Hemofarm i Radnički iz Kragujevca.
„Siguran sam da nas očekuje jako takmičenje. Sve pripreme su gotove, a ostalo je još samo da se usvoje liste sudija i delegata”, dodao je Bojić i obećao da će se svi klubovi i organizatori takmičenja striktno pridržavati propisa.
Uoči žreba u Kući košarke uručena su priznanja Nenadu Šuloviću (Napredak) za najkorisnijeg igrača Košarkaške lige Srbije, Marku Ljubičiću (Metalac) za najboljeg skakača i asistenta, Branku Milisavljeviću (Mega Vizura) za najboljeg strelca i Slobodanu Dunđerskom (Beograd) za igrača sa najviše osvojenih lopti.

Jelena Janković na Anu Ivanović u osmini finala
INDIJAN VELS – Najbolja srpska teniserka Jelena Janković plasirala se u osminu finala WTA turnira u Indijan Velsu (Kalifornija) pošto je savladala Nemicu Juliju Gergeš sa 6-2, 6-4.
Protivnica Jeleni Janković za ulazak među osam najboljih teniserki na turniru koji se igra za nagradni fond od 4,5 miliona dolara biće Ana Ivanović koja je pobedila Čehinju Barboru Zahlavovu Stricovu sa 6-2, 6-2.
Janković i Ivanović do sada su odmeravale snage devet puta, a uspešnija je Ivanović koja vodi sa 6-3 u pobedama.

Novak Đoković ekspresno u treće kolo
INDIJAN VELS – Najbolji srpski teniser Novak Đoković plasirao se u treće kolo ATP turnira iz Masters serije 1000 u Indijan Velsu (Kalifornija) pošto je savladao Kazahstanca Andreja Golubjeva sa 6-0, 6-4.
Protivnik Đoković u narednoj rundi biće Letonac Ernests Gulbis koji je pobedio Jen Hsun-Lua iz Kineskog Tajpeha sa 6-7 (1-7), 7-6 (9-7), 6-1.
U prethodna četiri međusobna duela protiv Gulbisa Đoković je ostvario tri pobede.

Motivisati ljude da se bore za svoja prava
Kada je pre sedam godina Srpska pravoslavna crkva otvorila javnu debatu u pogledu biometrijskih sistema identifikacije, a potom izašla i sa sopstvenim viđenjem te problematike, mnogi su se upitali o čemu je zapravo reč i kakve veze ova tema ima sa pravoslavnim hrišćanstvom. A stvar je bila krajnje jednostavna: vernici (ali i mnogi ateisti) tražili su odgovore na pitanja kojima se tada nijedna ozbiljna društvena institucija nije na odgovarajući način bavila. Danas, kada postoji Pokret za elektronsku privatnost i kada sve više univerzitetskih profesora proučava polje privatnosti, potreba da bilo koja verska zajednica otvara slične teme u javnosti je neuporedivo manja. To je stoga što su noseće strukture diskursa privatnosti u savremenom društvu građanske inicijative i akademska zajednica. Oni treba da objašnjavaju različite aspekte privatnosti, otkrivaju mehanizme njenog narušavanja i da obaveštavaju (a po potrebi i pokreću) širu javnost. Da li to onda znači da verske zajednice nemaju šta da doprinesu u celoj priči? Takav zaključak bi svakako bio brzoplet.
Verske zajednice mogu doprineti afirmaciji prava na privatnost na više načina. Na prvom mestu, važno je da prepoznaju to pravo kao civilizacijsku tekovinu i da mu daju otvorenu podršku. Drugi vid doprinosa je na nivou sopstvene doktrine – Moskovska patrijaršija je, primera radi, u dopunjenoj verziji svoje socijalne koncepcije u odeljku o građanskim pravima nedvosmisleno upozorila na problem masovnog prikupljanja i obrade podataka o ličnosti. Treći doprinos koji verske zajednice mogu dati u vezi je sa direktnim učešćem u javnoj debati kada je to potrebno, upravo kao što je to učinila SPC pre nekoliko godina.
No osnovna uloga verskih zajednica kada je reč o zaštiti privatnosti je posrednog tipa i odnosi se na karakter ljudi na čije formiranje one utiču, jer nije problem to kako uočiti mehanizme narušavanja privatnosti, već kako motivisati ljude da se bore za svoja prava. Srpska pravoslavna crkva je po broju pripadnika dominantna u Srbiji – ukoliko u narednim decenijama uspe da formira vernike sa čvrstom voljom, podvižničkim stilom života i izgrađenim osećajem za društvenu odgovornost, to će po prirodi stvari biti ogromna brana svim anticivilizacijskim tokovima na ovim prostorima, a samim tim i prepreka nekontrolisanoj proliferaciji tehnologija nadzora. Dakle, ključ cele priče je u formiranju kritičke svesti što većeg broja ljudi u društvu.
Odličan primer kako uporna inicijativa jedne odvažne ličnosti može da urodi plodom je slučaj majke Džoj Robinson van Gilder iz gradića Ervila u Ilinoisu koja se 2005. godine usprotivila obaveznom uzimanju biometrijskih otisaka od njene dece u školi za usluge korišćenja školske menze. Ona je pokrenula inicijativu za odbranu privatnosti svoje i druge dece u školama. Rezultat dvogodišnje borbe koju je inicirala i predvodila ova hrabra žena je bilo zakonsko rešenje koje je potpisao guverner Ilinoisa lično, po kome roditelji moraju biti pitani za pristanak pre eventualnog uzimanja biometrijskih podataka od njihove dece.
Na kraju, treba primetiti da privatnost danas nije narušena iz jednog centra moći – orvelijanska paradigma je odavno prevaziđena. Realnost je mreža heterogenih čvorova nadzora: državne službe, korporacije, privatni sektor i agencije za agregiranje podataka, a sve uz podršku mas-medijskog aparata. Odgovor na takvu paradigmu u svojoj strukturi takođe mora biti policentričan i heterogen, pri čemu centralna pozicija pripada građanskim inicijativama i akademskoj zajednici, dok podrška verskih zajednica treba da bude primarno na nivou formiranja ličnosti čvrstog karaktera.
Ključna borba se vodi na polju svesti, volje i kritičkog osećaja „običnih” građana. Ishod te borbe odlučiće pobednika.
*Upravnik Centra za proučavanje i upotrebu savremenih tehnologija Arhiepiskopije beogradsko-karlovačke

Tablete u kantu, grabulje u ruke
Uredili ste stan po feng-šuiju, upisali jogu, pili zeleni čaj, jeli miso supu, kičmu lečili akupunkturom, a sinuse akupresurom. Ostalo je da još probate – zen-bašte!
Ovo je novi hit među stanovnicima Srbije koji su se pokazali kao jako prijemčivi za sve izume, filozofije, vežbe i trave koje dolaze sa istoka, uglavnom Kine, i koje po pravilu obećavaju mir i sreću.
Ovaj pejzažni vrt počeo je nedavno da se proizvodi i pravi i u Srbiji. Reč je o drvenoj kutiji preko koje se sipaju pesak, kamenčići i školjke i uz koju uvek dobijate i grabulje – najvažniji deo bašte.
Merima Krstić je došla na ideju da u Srbiji promoviše i prodaje ovaj kineski izum kada je primetila da je ljudima oko nje više nego potreban izduvni ventil. Posle istraživanja na Internetu shvatila je da se na drugom delu sveta lek traži u grabuljanju po pesku.
– Nastale su u šestom veku u Kini, a najviše su ih razvili Japanci. Poenta je da grabuljate po pesku, usredsredite misli na samo jednu stvar, koncentrišete se i tako dođete do mira.
Zen-bašta, prema rečima Merime Krstić, leči nesanicu i stres. Što su Japanac ili Kinez u prvim vekovima njenog nastanka bili moćniji, to su one bile veće. Njihovi vrtovi su bili ogromni i stajali su ispred kuće, a baštice koje se prodaju u Srbiji zauzimaju prostor u koji stane jedan laptop.
– Japanci veruju da svaki čovek mora da bude sam 15 minuta u toku dana da bi postigao mir.
Pesak simbolizuje vodu koja, po istočnjačkom predanju, odnosi negativnu energiju.
– Kada neko grabulja po pesku, sprovodi istu filozofiju kao kada ritualno ispija čaj – to vreme posvećuje samo sebi.
Kako savetuje Merima Krstić, onaj ko je neispavan, nervozan i ljut, ko ne može da digne glavu s posla, ni sa briga, morao bi da svakog dana 15 minuta grabulja po pesku i tako usredsredi misli i opusti se.
Lidija Trninić (31) radi u marketingu i čim je došla do zen-bašte odmah ju je ubacila u kancelariju. Čim dođe na posao, odmah se dohvati grabuljice.
– Opušta  me – kaže Lidija Trninić.
– Ni budizam, ni feng-šui, ni sve te stvari koje dolaze sa istoka, nisu mi strane.
Kada kolege i saradnici prvi put uđu u njenu kancelariju, prvo što zapaze jeste zen-bašta. Neki instinktivno krenu da grabuljaju, drugi je pitaju šta je to. Njen pejzažni vrt je antistres program i za njenu radnu okolinu. Ponekad tumači šta je čija podsvest htela da kaže pošto svi prave različite oblike – neko talase, neko brda, neko samo sve poravna i dobro utaba.
Pa šta je onda zen-bašta? Instant rešenje za sve probleme?
– Tačno je da neki traže ekspres lonac za kojekakve nedaće, ali ako je ova stvar u nečemu lek koji istog trenutka pomaže, onda je to da čoveku odmah izmami osmeh. Ne znam zbog čega. Valjda se probudi dete u nama – kaže Lidija Trninić.
Zen-bašte naručuju i banke, osiguravajuća društva, kafići i spa-centri.
– Mnoge firme žele baštu u bojama njihovog brenda jer im to služi kao poklon. Darivanje olovaka i rokovnika više nije u modi jer ne kriju nikakvu filozofsku poruku – dodaje Merima Krstić.
Kao i u mnogo čemu drugom, u Srbiji se preteruje i sa zen-baštama pa kupci traže da im se u vrt ubacuju bonsai, kaktusi i igračke, a kako kaže Merima Krstić, jedan par je naručio zen-baštu za dvoje.
– Ne verujem da je iko na svetu osim nas pravio duplu zen-baštu.
Iako bi trebalo da se usredsredi samo na grabulje, Merima Krstić priznaje da se posvećuje svojoj zen-bašti najčešće dok na poslu telefonom razgovara sa „teškim” mušterijama.
– To je već refleksno, čim čujem telefon, hvatam se za grabulje – kaže naša sagovornica i dodaje da zen-bašte pomažu mušterijama, dok se zen-majstori najčešće nerviraju zbog njih, odnosno želja kupaca: „neka bude pink, neka je tu bonsai, neka je za dvoje...”
---------------------------------------------
Šahovska tabla na pesku
Standardne zen-bašte su teške tri kilograma. Nemaju rok trajanja. Najčešće se grabuljicama prave talasi, ali neki samo tapkaju i ravnaju pesak, a drugi naprave i nešto nalik šahovskoj tabli.

Bi-Bi-Si odlaže program u 3D tehnologiji
Britanski javni servis ovih dana saopštio je da odlaže odluku o ulaganju u razvoj i obavezivanje emitovanja programa u 3D tehnologiji – do sredine 2012.  
Kako prenose ostrvski mediji, razlozi za prolongiranje investicije su još uvek nedovoljna podrška kompanija koje se bave proizvodnjom opreme ali i gledaoci koji, prema anketama, nisu do sada pokazali veće raspoloženje za nabavku skupih aparata.
Bi-Bi-Si izražava bojazan da bi se, ukoliko se obavežu na emitovanje programa u ovoj tehnici, našli u nezgodnoj situaciji.
„Ispali bismo neozbiljni”, prenose se reči neimenovanog visokog zvaničnika.
Naime, za sada još uvek postoji opasnost da takav poslovni zahvat bude ispraćen jednakim mogućnostima subjekata „sa druge strane ekrana”.
Kako je pokazalo Dilojtovo istraživanje sprovedeno prošle godine, samo dva odsto ispitanika reklo je da planira da uskoro kupi skupu opremu za 3D.
Takođe, Bi-Bi-Si strahuje da kompanije potrošačke elektronike mogu da se – ako se čitav projekat ne pokaže kao profitabilan – brzo povuku.
Jedna od najprestižnijih TV kuća na svetu, ipak, ne odriče se u potpunosti 3D programa. Ali, za sada u formi eksperimenta. U tom cilju prenosiće ovogodišnje mečeve sa Vimbldona u skladu sa višim tehnološkim standardima.
Sa druge strane, televizija Skaj poslednjih 12 meseci uložila je znatna sredstva u razvoj opreme za emitovanje sportskih sadržaja. Samo u januaru to joj je donelo 70.000 novih pretplatnika.
Kako je izjavio Džeremi Daroh, izvršni direktor Skaja, veoma su zadovoljni i ohrabreni odzivom klijenata, tačnije gledalaca. Procene ove televizije su da je samo u 2010. u Britaniji prodato 140.000 3D televizora.
Cena 3D TV aparata u Britaniji, najpoznatijih marki, iznosi od 1.500 do 3.000 funti (od 1.700 do 3.500 evra), u zavisnosti od veličine ekrana i drugih tehnoloških performansi.
A. Cvetićanin

Poljoprivredno usmerenje
Jedne davne godine, negde pred zimu, nas trojicu zahvati snežna oluja. U starom automobilu, umorni sa puta po Evropi, jedva smo čekali da stignemo kući, na cilj. U oluji – zalutali, nikako da se snađemo. Na jednoj raskrsnici u Slavoniji zastali, ne znamo da li krenuti levo – pravo – desno! Srećom, naiđe jedan teškaš, zastade, objasni – usmeri nas. Mi dalje polako, skoro mileći, srećno stigosmo.
Setim se ove oluje i onog usmerenja. Kad god razmišljam o poljoprivredi nameće se pojam – usmerenje. I saznanje: kad je usmerenje dobro, stiže se na cilj. Čak i kroz oluje i svakojake „džombe”, sa manjim ili većim zastojima, sporije ili brže, ali – stiže se.
Pre nekoliko nedelja veća grupa nagrađenih proizvođača mleka i manja grupa stručnjaka mlekare Šabac posetila je (između ostalog) i Švajcarsku. Jedna prava „blic-poseta” specijalizovanom sajmu „stočarstvo-tehnika”. Na sajmu – sve u vezi sa stočarstvom, u stvari – mlekom. Zadivljuje podatak da se za svakog građanina Švajcarske proizvede oko 470 litara mleka godišnje. U Srbiji – da li trećina!? Samo, ta mala država, po površini jedva kao pola Srbije, nema ni 400.000 hektara oranica – Srbija ima oko deset puta više. Oko 700.000 krava daje u proseku oko 5.700 litara mleka godišnje – u Srbiji tu negde oko pola te količine. Davale bi tamo krave još i više mleka, ali im Švajcarci ne daju. Umesto silaže od kukuruza i koncentrata, hrane ih skoro isključivo travom, senom i senažom. Mleko je tada bolje, a krave zdravije! Švajcarci, njih više od sedam miliona, nisu uopšte poznati kao „mlekopije”. Oko 80 odsto svog mleka pretvore u sir, puter, čokolade!
Poznato je da su Švajcarci vrlo štedljivi. Ipak, takvi kakvi su čak rado plaćaju SVOJE skupo mleko. Na taj način proizvođači mleka dobijaju više nego bilo ko u okolini, pa građani troše to SVOJE SKUPO mleko bez roptanja. Istovremeno, država Švajcarska ne dozvoljava nikakav uvoz jeftinijeg mleka. Tako oko sedam miliona građana Švajcarske, koji nisu farmeri, čuvaju svoje odgajivače krava, njih jedva oko 200.000. „Zauzvrat” ti isti farmeri neguju celu državu Švajcarsku, pretvaraju je u nešto što liči na – uređeni park, svim građanima za uživanje.
Mala i brdovita Švajcarska došla nam je nekako vrlo bliska u poređenju sa našom Srbijom (uz naše prisećanje na njihovog i našeg doktora Arčibalda Rajsa iz Prvog svetskog rata i njegove čuvene poruke „Čujte Srbi, čuvajte se sebe”!). Preko mleka poljoprivreda Švajcarske ostvaruje svaki četvrti franak! A tek posle bogata industrija prerade mleka! Čak 40 odsto mleka „odlazi” preko sira do potrošača, dobrim delom po celom svetu! Na biranju je više od 400 vrsta sireva, na „čelu” sa čuvenim ementalerom, za sve ukuse i džepove. Više od 600 „fabrika sireva”, pored 70 mlekara, upošljava oko 10.000 radnika! Odgajivači krava u Švajcarskoj se nadmeću ko će više mleka da proizvede baš za „sirare”.
Ali, da se vratimo na početak. Upravo ovih dana je vrlo aktuelno saznanje da poljoprivreda Srbije dobija novog ministra. Iako nije iz struke (osim što mu je rodni kraj poznat kao pravi poljoprivredni) očekivanja su – velika. Čak i u saznanju da će sastaviti u sadašnjoj postavi jedva godinu dana. Otkud onda bilo kakva očekivanja ka boljitku? Pa, verovatno i jedino moguće u pogledu – usmerenja (kao ono u navedenoj snežnoj oluji, pokazati pravi – smer)! Čak i ako uspe da iz kese budžeta države (iz koje više ističe nego što utiče) odvoji za poljoprivredu više nego što je to bilo do sada neće to biti dovoljno za neki vidljiviji pomak. Ipak, trebalo bi da se u jednom trenutku od jedne godine bar dobro pokuša: 1) da usmeri u državi i u poljoprivredi sve ono što vodi ka pravom cilju; 2) da poljoprivredi vrati bar deo položaja i dostojanstva, koje zaslužuje.
Time će se u podsvesti svih građana Srbije vratiti saznanje da samo bogato selo znači bogatu i lepu državu. A u „nastavku” toga i uverenje da poljoprivredom mogu da se bave samo dobro školovani farmeri, a među njima odgajivači krava kao „visoka škola poljoprivrede”!
univerzitetski profesor u penziji

Deseti put oči u oči
Posle tri godine Jelena Janković i Ana Ivanović ponovo dele megdan u Indijan Velsu. Njihov susret u osmini finala igra se ili večeras ili noćas po našem vremenu, sva je prilika na glavnom stadionu, drugom najvećem teniskom objektu pod vedrim nebom (16.100 mesta).
Naše najbolje teniserke su bez problema savladale po prve dve prepreke. Jankovićeva (šesta na svetskoj listi) bila je ubedljiva i protiv Nemice Julije Gerges (35) sa 6:2, 6:4, dok je Ivanovićeva (21) imala u trećem kolu još manje muka s Čehinjom Barborom Zahlavovom Stricovom (57) – 6:2, 6:2. U deseti međusobni okršaj obe idu s mnogo samopouzdanja i s verom u pobedu. Ona, čija igra prevlada i koja ne bude srljala u greške, sastaće se prekosutra u četvrtfinalu s uspešnijom iz meča Belgijanke Kim Klajsters (2) i Francuskinje Marion Batroli (17). Parovi osmine finala u toj polovini žreba su i Frančeska Skjavone (Italija, peto mesto) – Šahar Per (Izrael, 12) i Janina Vikmajer (Belgija, 25) – Dominika Cibulkova (Slovačka, 27).
Jankovićeva je prošle godine trijumfovala i to je jedini trofej koji je još u njenom posedu. Ivanovićeva se lane nije proslavila. Pala je na prvom iskušenju. Najbolja letonska teniserka Anastasija Sevastova, onda 63. na listi, nanela joj je još jedan od nekoliko neprijatnih poraza koji su je zadesili u dubokoj igračkoj krizi posle veličanstvene pobede na Rolan Garosu 2008. i zaposedanja prvog mesta. Dva prethodna puta, međutim, ostvarila je zapažen rezultat. I ona je okusila slast trijumfa, pre tri godine, istog dana kada i Novak Đoković (muški turnir se igra neprekidno od 1976, a ženski od 1989). U finalu je forhendima razorila Ruskinju Svetlanu Kuznjecovu sa 6:4, 6:3. Iduće godine korak ju je delio da postane tek druga teniserka koja je sačuvala trofej, što je učinila samo legendarna Martina Navratilova 1991. Ruskinja Vera Zvonarjova se u finalu ipak bolje snašla po neumoljivom vetru koji je remetio igru – 7:6 (7:5), 6:2.
Prvi susret dve naše teniske junakinje u Indijan Velsu bio je zanimljiv, a završen je prijatnim osmesima s obe strane mreže prilikom rukovanja pobednice i poražene. Ivanovićeva je pretposlednji korak ka trijumfu načinila pobedom sa 7:6 (7:3), 6:3. Dve uzastopne meč-lopte je stekla na servis Jankovićeve tako što ju je lobovala, vrativši ipak na jedvite jade njen nesračunati zicer-udarac. Dosuđen je aut, ali je Ivanovićeva zahtevala da se odluka linijskog sudije proveri elektronski. Oko sokolovo je videlo da je lopta okrznula crtu u milimetar. Kod jedne je to izmamilo osmeh zadovoljstva, a kod druge osmeh koji se pitao „da li je moguće“. Jankovićeva nije uspela bar da smanji vođstvo na 5:4 i tako produži nadu. Ivanovićeva je njen potonji prvi servis dočekala na forhend od koga u to vreme nije bilo odbrane.
Nedugo zatim su se srele i u polufinalu Rolan Garosa. Ivanovićeva je odnela još jednu pobedu koja joj je dala polet za trijumf, petu uzastopnu u njihovim okršajima. Bio im je to najlepši susret. Posle su se sastale još dva puta. Oba duela su pripala Jankovićevoj, a o njima preovladava utisak da su odigrani kad je Ivanovićeva gubila sebe, a zatim se borila da sebe i pronađe. Sada su šanse „fifti-fifti”.
– Zadovoljna sam što sam igrala svoju igru protiv teniserke koja ima snažne udarce i odličan servis. Uzvraćala sam ih ne oklevajući, skoro bez greške – kazala je Jankovićeva posle pobede protiv Gerges. – S nestrpljenjem očekujem meč s Ivanovićevom. Mnogo puta smo igrale jedna protiv druge. Biće to sasvim običan susret s jakom protivnicom, ništa više od toga. Potrudiću se da i dalje igram stabilno i usredsređeno, ne opterećujući se ko mi je preko puta.
Poslednji duel naših najboljih teniserki, proletos, na šljaci u Madridu, obeležen je potpunom prevlašću Jankovićeve u odlučujućem setu, koji joj je pripao sa 6:1. Upamćen je, međutim, i detalj neposredno posle meča. Spremajući se da napusti „Magičnu kocku“, glavno poprište turnira u španskoj prestonici, ona se, opijena pobedničkim zadovoljstvom, podrugivala savladanoj protivnici. Okrenuta svojim najbližim pristalicama na tribinama s porugom ju je izoponašala kako trijumfalno zamahuje rukom sa stegnutom šakom, što je njen zaštitni znak. Možda za ionako ambicioznu Ivanovićevu to i ne bude sasvim običan meč...
G. A.
--------------------------------------------------------------------
Nazire se i susret Đokovića i Troickog 
Još po prepreka deli dvojicu naših najboljih tenisera od susreta u osmini finala u Indijan Velsu. Novak Đoković je prvu prepreku prošao za 59 minuta. Sa 6:0, 6:4 savladao je Rusa Andreja Golubjova (39), najboljeg tenisera pod kazahstanskom zastavom.  I Viktor Troicki krenuo je od drugog kola, pošto je jedan od 32 nosioca, a pobedio je australijsku nadu Bernarda Tomića (187) sa 6:4, 6:4. Sledeći protivnik mu je Francuz Mišel Lodra (27), koji je u drugom kolu izbacio najboljeg kolumbijskog igrača Santijaga Hiralda (44) sa 7:6 (8:6), 6:4. Đokoviću je suparnik najbolji letonski teniser Ernests Gulbis (34).
--------------------------------------------------------
Đorđe ide Novakovim stopama
Posle startne pobede u Indijan Velsu Đoković je govorio i o budućnosti svoje mlađe braće, 19-godišnjeg Marka, koji na svetskoj listi zauzima 638. mesto, i 16-godišnjeg Đorđa, polaznika čuvene teniske škole Nika Bolitijerija na Floridi.
– Marko u poslednje vreme retko učestvuje na turnirima jer su ga ophrvale povrede. Sada je pred teškom odlukom: da li da nastavi s tenisom ili da upiše fakultet. Biće to isključivo njegovo rešenje. Što se tiče Đorđa, on je veoma talentovan. Češki teniser Radek Štjepanek, koji je s njim trenirao kod Bolitijerija, rekao mi je da koristi sve najbolje od mene, čak i da me nadmašuje. Srećan sam što moja braća, posebno Đorđe, žele da slede moj put. Svestan sam da im moji uspesi čine breme, ali ih ohrabrujem i podržavam na svakom koraku – ispričao je Đoković.
G. A.

„Večiti rivali” u centru pažnje
Za 63 godine našeg najmasovnijeg fudbalskog takmičenja u završnim borbama za trofej Kupa najviše puta su se sretali Crvena zvezda i Partizan. „Večiti” rivali su igrali čak 31 put u 24 međusobna okršaja koji su odlučivali pitanje pobednika, a sutra u Humskoj doći će do njihovog novog okršaja. „Crveno-beli” brane trofej, a do sada ih imaju 23, više nego duplo od sutrašnjeg rivala Partizana koji je 11 puta bio najbolji.
Na zajedničkoj pres-konferenciji koja je juče upriličena u prostorijama Agrobanke u Sremskoj ulici, čiji je glavni domaćin bio predsednik izvršnog odbora mr Dušan Antonić, mnogobrojnim predstavnicima medija obratili su se kapiteni i treneri učesnika polufinala: Slobode Point Sevojna – trener Ljubiša Stamenković i fudbaler Igor Stanisavljević, novosadske Vojvodine – trener Zoran Milinković i golman Željko Brkić, Crvene zvezde – trener Robert Prosinečki i kapiten Pavle Ninkov i Partizana –trener Aleksandar Stanojević i kapiten Mladen Krstajić. Poslata je zajednička poruka navijačima koju su potpisali predsednici sva četiri kluba: „Reci ne nasilju – navijaj sportski”.
Generalni sekretar FSS Srbije Zoran Laković i potpredsednik Dragan Đorđević su u ime predsednika Tomislava Karadžića istakli da akteri polufinala kao i navijači sva četiri kluba, zajedno sa fudbalskom organizacijom moraju da učine sve da predstojeće utakmice budu praznik fudbala, istinske viteške borbe na terenu, ali korektnog navijanja na tribinama.
Stanojević: Biće golova!
Da Robert Prosinečki nije prekinuo neugodnu tradiciju, otkrivanja glavnog tima pred derbi, pitanje je da li bi i trener Partizana pristao da izdiktira najbolji tim koji će sutra suprotstaviti najljućem rivalu. Ovako, večiti rivali u derbi ulaze bez ikakvih tajni.
– Neka ovaj derbi donese puno golova, neka se odigra u mirnom tonu, onako kako dolikuje ozbiljnom fudbalskom svetu. Pozivam navijače da dođu da nam daju pozitivnu energiju sa tribina. Partizan ima respekt prema protivniku, pred nama je svakako praznik fudbala. Ovo je pravi trenutak da vidimo gde smo, ukoliko prođemo Zvezdu sigurno će nam biti otvoren put ka trofeju – rekao je trener prvaka.
Staloženi kapiten „crno-belih” Mladen Krstajić je pred derbi rekao:
– U predstojeći duel sa Zvezdom ovaj tim Partizana ulazi sa dobrom formom. Pred nama su dve utakmice, ovo je tek prvo poluvreme, pobednik će biti rešen tek u revanšu, smatra Krstajić.
Prosinečki za otvorenu utakmicu
Novi trener i igračka legenda Zvezde Robert Prosinečki, posle tri uzastopne pobede u nastavku šampionata, zračio je optimizmom i pred sutrašnji prvi okršaj s „večitim rivalom”.
– Nadam se otvorenoj utakmici s mnogo golova. Verujem da će ljubitelji fudbala uživati, jer ko je bio akter derbija dobro zna da je to najveća utakmica u Beogradu i Srbiji. Spremni smo za mečeve protiv Partizana i to za svih 180 minuta, jer će odluka o finalisti, ipak, pasti u revanšu na našem stadionu – rekao je Prosinečki.
Izdiktiravši tim koji če početi utakmicu, uz nadu da će još uvek nedovoljno oporavljeni štoperi Li Adi i mladi Uroš Ćosić biti spremni, na pitanje „Politike”, da li je najboljeg strelca Andriju Kaluđerovića izostavio zbog neposlušnosti u Jagodini ili slabe forme, Prosinečki je odgovorio:
– Verovatno to ne biste ni pitali da nisam saopštio tim. Dogovori koje imamo moraju da se poštuju. I ranije sam razmišljao o tome, da protiv Partizana igram drukčije. Kaluđerović će biti na klupi i na njega računamo. Možda će dobiti priliku u nastavku susreta, a ko zna, možda i u prvom poluvremenu.
Prosinečki je upitan i da li se seća kada je poslednji put bio na stadionu Partizana. Dok je igrao za Zvezdu u njenom zlatnom dobu, plavokosi fudbaler se često radovao pobedama u duelima s najljućim rivalom.
– Mislim da je to bilo na utakmici Lige šampiona kad su igrali protiv Šahtjora, ali sam tada bio samo na tribinama – našalio se Prosinečki.
Dragan Todorović
Lazar Delić
----------------------------------------
Stamenković: Finale je naš cilj
Sloboda Point Sevojno će protiv Vojvodine tražiti novu priliku da se domogne finala kao pre dve godine. Ljubiša Stamenković je jedini trener od četiri polufinalista koji je već bio učesnik finala.
– Ponovo smo u probranom fudbalskom društvu Srbije, među tri najkvalitetnije ekipe. Očekivali smo da će naš stadion biti gotov do 1. marta, međutim, nije sve jedno da li ćemo Vojvodinu dočekati na našem stadionu ili u Lučanima. Veliki problem nam zadaje i grip koji je bukvalno „pokosio” naše fudbalere pre svih Lazića, Maksimovića i Bulatovića. Vojvodina po mom mišljenju odavno nije imala jači tim nego ove sezone.
Fudbaler Igor Stanisavljević je biranim rečima govorio o „lalama”, ali, je rekao da će on i njegovi saigrači učiniti sve da u sredu u Lučanima naprave još jedan podvig.
– Pred nama je teška utakmica dobar protivnik. Međutim, pobeda nad Vojvodinom mogla bi da označi povratak na stare staze našeg kluba novi izlazak u Evropu. Zato ćemo u sredu dati mamsimu, istakao je Igor Stanisavljević.
Sutra su u Beogradu i Lučanima na programu prve utakmice polufinala Kupa, revanši su zakazani za 6. april dok je veliko finale 11. maja.
---------------------------------------
Ninkov: Zaustavićemo Tagoea i Adiju
Kapiten Crvene zvezde Pavle Ninkov je izjavio da svaki derbi, pa i ovaj sutrašnji, donosi veliku neizvesnost.
– Biće to teška utakmica, ali neka pobedi bolji. Partizanove novajlije Adija i pogotovo napadač Tagoe su u dobroj formi, ali verujem da ćemo ih zaustaviti – kazao je Ninkov.
-------------------------------------
„Crveno-beli” izolovani u Kovilovu
Ekipa Crvene zvezde od juče je izolovana u karantinu u hotelu „Prestiž” u Kovilovu, poznatom kao bazi fudbalske reprezentacije Srbije. „Crveno-beli” su juče u Kovilovu trenirali u vreme odigravanja utakmice, a to će učiniti i danas, ali su treninzi pod stručnim vođstvom Prosinečkog zatvoreni za javnost.
-------------------------------------
Minut ćutanja za Žarka Solda
Na jučerašnjoj zajedničkoj konferenciji za novinare učesnika polufinala Kupa Srbije, minutom ćutanja je odata počast iznenada preminulom treneru Žarku Soldu, koji je umro od posledica srčanog udara dok je na prijateljskom meču vodio ekipu Timoka. Njegova kolege Stamenković i Milinković su rekli da su bili šokirani ovom tragičnom vešću.
----------------------------------------
Milinković: Imamo najveće ambicije
Vojvodina je prošle sezone zaustavljena u finalu Kupa Srbije od Zvezde na stadionu Partizana, gde je prethodno u polufinalu eliminisala „crno-bele”.
– Naša želja je plasman u finale, jer shodno veličini i tradiciji kluba imamo najveće ambicije. Dueli s rivalom Sloboda point Sevojno su za nas veliki izazov – rekao je trener Novosađana Zoran Milinković.
Golman i kapiten Vojvodine Željko Brkić je kazao da očekuje povoljan rezultat u prvom meču u Lučanima, gde će biti odigran meč, pošto stadion u Užicu, uprkos najavama čelnika Slobode, još uvek ne ispunjava potrebne uslove.
---------------------------------------
Poznati sastavi „večitih”
Odavno se nije dogodilo, bar kada je reč o srpskom klupskom fudbalu, da treneri otkrivaju karte pred derbi. Međutim, Robert Prosinečki je napravio prvi važan korak, saopštio je tim Zvezde a da nije trepnuo i to dva dana uoči meča!
– Stamenković, Ninkov, Tošić, Ćosić, Adi, Miailović, Evandro, Kadu, Koroman, Borha, Jevtić, izgovorio je kao iz topa popularni Robi.
Nemajući kud Stanojević je uz jednu zadršku i dilemu kazao: Stojković, Lazevski, Miljković, Savić, Krstajić, Vukić ili Smiljanić, Petrović, Ilić, Babović, Iliev, Tagoe.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Čačanska škola fudbala u Obali Slonovače
Čačak – Stanimir Prelić (52) naručio je u Nemačkoj 800 lopti i pakovanje satova koji mere otkucaje srca, pa avionom poslao u Abidžan. Nekadašnji sponzor Čačana, koji je tim Borca prvi put uveo u Prvu ligu (1994.), sada se vratio fudbalu ali na drugom kontinentu, počevši da ulaže u Afrika sports iz glavnog grada Obale Slonovače. 
– Sopstvenik tog kluba, Narcise Kujo Tea, prepustio mi je polovinu vlasništva i sad se Afrika sports vodi kao zajednička firma nas dvojice – kaže Prelić za „Politiku”.
Kojim putem je Čačanin stigao na obalu Gvinejskog zaliva?
– Poslovni prijatelji ponudili su mi da budem počasni konzul Obale Slonovače za Srbiju i, pošto to u prvi mah nisam doživeo kao ozbiljan predlog, odgovorio sam da ću prihvatiti ukoliko konzulat bude u Čačku. Iznenadio sam se kad su mi posle 15 dana javili da se slažu, pa sam morao da sednem u avion, odem dole i upoznam ljude koje dotad nikad nisam video.
Prelić priča da ga je u Abidžanu primio Narcise Kujo Tea, koji je šef kabineta kod predsednika države, pa su se ubrzo dohvatili fudbalskih tema.
– Tea je inače četiri godine stariji od mene, ozbiljan je čovek, rekao mi je da ima svoj klub i ponudio da radimo zajedno. Moj uslov je da sve bude po „pe esu” (pravilu službe) i krenuli smo da stvaramo igrače radi prodaje u Evropi.
Čačanin je odmah imao na umu kome da poveri stručni deo posla.
– Prošlog marta, posle prvog dogovora sa Teom, u Abidžan sam za trenera odveo Kraljevčanina Đorđa Kokovića koji nije filozof već veliki radnik. Sa njim i Tomasa Vasova koji je igrao u onom Borcu pre dvadestak godina. Dole imaju stan i rade, što bi se reklo, kao crnci.
Prelić pripoveda da je za proteklu godinu pored Kokovića prošlo čak 15.000 igrača od koji je selektirano samo 50 za dalji rad. Već su dvojica igrača Afrika sportsa prodata u Švajcarsku, jedan se sprema za Belgiju a nekolicina u Rusiju, gde Prelić ima dobre poslovne veze.
– Pošto je vreme u Abidžanu relativan pojam pa dan - dva tamo ili ovamo nikome ništa ne znače, normalno je da su igrači kasnili na treninge. Ali, kad je Koković počeo da ih vraća, ne dozvolivši zakasnelima da treniraju, svi su naučili dolaze ranije. Neki i spavaju pored stadiona, u našem starom autobusu, kako slučajno ne bi odocnili na trening. Umesto tog koji služi kao spavaonica, pazarili smo novi autobus za prevoz igrača.
Suvlasnici Afrika sportsa su, nastavlja Čačanin, kupili i 16 hektara zemlje u Abidžanu, gde će sagraditi nove terene.
– Namera nam je da stvorimo vrhunske uslove igračima i pojačamo individualni rad. I sada jedini u Obali Slonovače imamo pravi rad u klubu i negujemo evropski način igre. Ovo nije klub za jednu sezonu pa smo uveli sertifikate bez greške, u koje se unose tačni podaci o starosti igrača i njihovom kretanju kroz karijeru.
Već posle pola godine Koković se obreo na ramenima fudbalera jer je Afrika sports osvojila nacionalni kup Obale Slonovače, pa sada igra u Kupu pobednika kupova Afrike. Popularni naziv za klub je „orlovi” i trenutno su osmi u šampionatu države, gde se nadmeće 14 klubova.
Obala Slonovače ima 21 milion stanovnika od kojih čak 5 miliona živi u Abidžanu, i vodeći je izvoznik kakaoa u svetu.
Šta je bilo sa konzulatom?
– Od Obale Slonovače dobio sam sve papire i predao u naše Ministarstvo inostranih poslova. Potrebno je, inače, da sedam naših ministarstava da odobrenje i postupak je, mislim, pri završetku. I Srbiji je u interesu da se razvija biznis, jer u poslovima sa tom državom može da se pravi ozbiljan novac – rekao nam je Prelić.
G. Otašević

Cilj je veći standard i manja nezaposlenost
Prioriteti izvršne vlasti ostaće nepromenjeni rekao je juče u Skupštini Srbije premijer Mirko Cvetković predstavljajući program rekonstruisane vlade uz poruku da u svom kabinetu neće tolerisati nerad i bahatost.
A prioriteti vlade, na osnovu kojih je formirana u julu 2008. godine, jesu puna posvećenost bržem ulasku Srbije u Evropsku uniju, očuvanje Kosova i Metohije, razvoj privrede i poboljšanje životnog standarda građana, razvoj socijalno odgovorne države, beskompromisna borba protiv kriminala i korupcije i puna saradnja sa Haškim tribunalom.
„Srbija vođena vladom koju sam dosad imao čast da predvodim napravila je suštinski iskorak ka punopravnom članstvu u EU. Pred nama je nastavak realizacije akcionog plana usaglašenog sa Evropskom komisijom i nastavak reformi srpskog društva na putu ka EU. Da bi se ovi reformski zadaci u potpunosti realizovali vlada će u narednim mesecima dostaviti skupštini na usvajanje niz sistemskih zakona kojima će se urediti: izbor narodnih poslanika, pitanje blanko ostavki, definisanje javne svojine, restitucija i završetak reforme u pravosuđu”, istakao je Cvetković dodajući da će uspešno okončanje planiranih reformskih procesa omogućiti da Srbija do kraja ove godine dobije status kandidata za punopravno članstvo u EU.
U nastavku ekspozea je podsetio da je vlada, na čijem je čelu, neposredno po formiranju, u jesen 2008. godine, bila suočena sa izazovima najveće ekonomske krize u istoriji sveta. U takvim, po svetskim merilima izuzetno nepovoljnim uslovima, Vlada Srbije je uspela da samo svojim merama minimalizuje posledice krize po privredu zemlje.
„U narednih godinu dana pred nama je najveći izazov, a to je svakodnevni intenzivan rad na smanjenju nezaposlenosti i povećanju životnog standarda građana. Da bismo ostvarili ove ciljeve sprovodićemo razvojnu ekonomsku politiku, što je i predviđeno novim modelom ekonomskog rasta u okviru koncepta razvoja ’Srbija 2020.’”, rekao je Cvetković i nastavio:
„U mesecima koji su pred nama sprovešćemo mere ekonomske politike koje će omogućiti: snabdevenost svih građana osnovnim životnim namirnicama po prihvatljivim cenama, povećanje zaposlenosti kroz nove oblike podsticaja za otvaranje radnih mesta, dalje smanjenje javne potrošnje i fiskalnog deficita, dinamičan rast privredne aktivnosti na bazi proizvodnje razmenjivih dobara, veća ulaganja u poljoprivrednu proizvodnju usmerenu ka većim prinosima i višem stepenu finalizacije proizvoda, osnivanje razvojne banke i efikasnijeg mehanizma garancija za izvozne poslove;
privlačenje novih investicija kroz unapređenje poslovnog ambijenta i ravnomeran regionalni razvoj, sistemsku podršku sektoru malih i srednjih preduzeća i inovativnim delatnostima, reformu javnih preduzeća koja podrazumeva ukidanje monopola, uvođenje profesionalnog rukovodstva i smanjenje subvencija, efikasnije upravljanje velikim infrastrukturnim projektima.
Kako premijer objašnjava ulaganja u dinamičan rast privrede ni na koji način neće umanjiti socijalnu odgovornost ove vlade i napore da zaštiti najugroženije kategorije stanovništva. Novi zakon o socijalnoj zaštiti značajno će unaprediti kvalitet zaštite onih koji su najugroženiji i obuhvatiće veći broj korisnika socijalne zaštite.
Vlada je napravila krupne korake u izgradnji efikasnog sistema borbe protiv svih oblika korupcije i kriminala.
„Do kraja mandata vlada će u potpunosti sprovesti reformu pravosuđa, kojom će se izgraditi efikasno i nezavisno sudstvo i tužilaštvo, učvrstiti vladavina prava i pravna sigurnost.
Na polju međunarodnog prava, vlada će kao i u dosadašnjem periodu nastaviti politiku striktnog poštovanja svih međunarodnih obaveza naše zemlje, uključujući saradnju sa Međunarodnim sudom za ratne zločine u Hagu. U skladu sa takvom politikom, Srbija je u potpunosti posvećena uspešnom okončanju saradnje sa ovim sudom, što uključuje izručenje preostala dva begunca Ratka Mladića i Gorana Hadžića”, rekao je premijer Cvetković.
A. N.
-----------------------------------
Nulta tolerancija za nerad i bahatost
„Lično ću se potruditi da uvedem nultu toleranciju za nerad, bahatost i sve ono što iskače iz zacrtane zajedničke politike. Svi članovi ove vlade moraće da budu odgovorniji u svom radu, skromniji u svom držanju, vredniji u cilju postizanja rezultata, sa još više sluha za potrebe građana zbog kojih se nalaze tu gde jesu. Interes građana i rešavanje njihovih problema biće i još mnogo više nego do sada vrhunski prioritet za svakog člana vlade”, istakao je Mirko Cvetković.
-----------------------------------------------------
Opozicija oštro kritikovala ekspoze premijera
Podršku rekonstrukciji vlade koja će imati 17 ministarstava, ukupno 21 člana najavili su svi iz parlamentarne većine, dok je opozicija oštro kritikovala „kozmetičke promene, koje nemaju nikakvog sadržaja i ništa dobro neće doneti”.
Odmah posle premijera, govorili su svi šefovi poslaničkih grupa, a jedini koji se nije oglasio bio je Mlađan Dinkić, šef poslaničke grupe URS-a. Opozicionari, kao da su sve kritike „potrošili” kad se raspravljalo o zakonima neophodnim za rekonstrukciju, pa su, nekako bili, na početku, manje oštri nego ranije.
Bilo je, međutim, više ličnog obraćanja premijeru, pa i zamerki što „nijednu reč ne reče o ljudima koji su predloženi za ministre”, ali, kako je kazao Čedomir Jovanović, lider LDP-a, zato što je došao „u parlament i sedi tu da kao džak istrpi sve, a ako ste došli da odsedite kako možemo nešto pozitivno da očekujemo od vlade?” Premijer Cvetković je kazao da će govoriti kad počne rasprava i toga se držao. Tako je objasnio, između ostalog, zašto se u ekspozeu nije zahvalio ministrima za koje nije bilo mesta u novoj vladi: „Ja sam se njima zahvalio lično, razgovarali smo i o tome šta su uradili i o njihovom novom angažmanu. Smatrao sam da je to lične prirode i da ne treba da bude u ekspozeu”.
M. Čekerevac
-----------------------------------------------
Balint Pastor (SVM): Treći put podrška
Ovo je treći put da raspravljamo o vladi i treći put ćemo joj dati podršku. Dobro je što smo dobili viznu liberalizaciju, Statut Vojvodine, što je uhapšen Radovan Karadžić... Važna je politička stabilnost, zato nam nisu sada potrebni izbori, mada to ne bi bilo pogubno, ali važno je da Srbija dobije status kandidata za EU. Nadam se da će biti ispoštovan koalicioni dogovor i da će biti promenjene granice upravnih okruga, a konačno trebalo bi otvoriti kancelariju Vojvodine u Briselu. Dušanu Petroviću želim da se izbori za više para za poljoprivredu, a Predragu Markoviću kažem da nam je zadovoljstvo što će on biti ministar kulture.
Čedomir Jovanović (LDP): Stiropor alternativa
U ekspozeu, osim namere da se nešto promeni, nema nijedne mere koja bi to omogućila. Zašto razgovaramo o rekonstrukciji, zbog pogrešne politike, ili zato što su poremećeni odnosi među vama? Nema u ekspozeu nikakve suštine, a ni jednostavne rečenice da ste rešili međusobne sporove. Ne možete gospodine Cvetkoviću da govorite, a da nijednu reč ne kažete o kandidatima za ministre, sigurno postoji neki kvalitet koji imaju za to mesto. Ponudili ste glave tajkuna ovom narodu, a u međuvremenu su vaši kadrovi počeli sebe da predstavljaju kao državne tajkune. Ovo nije rekonstrukcija vlade već fantomska tvorevina, vi rekonstruišete stiropor alternativu sebi.
Velimir Ilić (NS): Kozmetika i bućkuriš
Obratiću vam se pesmom jednog pesnika: „Pozdravi premijera Cvetkovića, nema više zamajavanja i kajanja, prošao vam je rok trajanja”. Očekivali smo da premijer podnese ostavku, jer odlazi pola vlade, a ova ministarstva koja ste napravili sve je to kozmetika i bućkuriš. Dobro je što ste krenuli u obračun sa kriminalom, ali hoće li biti rasvetljen „Nubainvest”, Sartid, Satelit, hoće li Đelić odgovoriti da li je kupio kuću u Sokobanji preko slovenačke banke, ili su problemi samo u železnici i u Putevima Srbije?
Slobodan Samardžić (DSS): Ortopedska hirurgija
Jedini način da se ova vlada promeni bili bi novi izbori. Evropski put ste platili Kosovom. Razgovori s Prištinom su novi rezervoar ucena, jer ako se kandidatura za EU postavlja kao primarni cilj Srbija će sve što joj se nametne prihvatiti. Stravična ekonomska situacija se rešava magičnim obećanjem EU, vlada nam nudi kadrovski inženjering od koga nemamo ništa. Odajem vam priznanje na Oliveru Duliću, koji je do sada bio zadužen za širinu i visinu Srbije (prostorno planiranje i životna sredina), a sada će biti i za dubinu (rudarstvo) i sve to će raditi ortopedski hirurg, a sve ovo i liči na ortopedsku hirurgiju.
Tomislav Nikolić (SNS): Obećanja kao rezultati
Kakvi rezultati stoje iza ove vlade, osim obećanja? Sad čekate kandidaturu za EU da biste mogli da je pripišete sebi, pa da raspišete izbore. Šta bi s vašim moralom gospođo Kalanović kad se sad vraćate u vladu? Gospodine Jeremiću, koji ste vi Vuk Jeremić, onaj koji piše rezolucije, ili ih povlači? Šta ste vi iz Sandžaka uradili, izazvali nemire, na vas se narod žali... Kandidature za ministre prihvatili su se oni iz vrha partija i oni koji nemaju šta da rade kod kuće. Ako borbu protiv kriminala svedete na obračun sa opozicijom grdno ćete pogrešiti.
Aleksandar Martinović (SRS): Potrebni su lideri
Umesto personalne trebalo je da predložite suštinsku rekonstrukciju državne politike. Nema ništa od EU, treba da se oslanjate na Rusiju, Kinu i arapske zemlje, ko vam je dao pravo da suspendujete sporazume sa Libijom, koja nije priznala KiM? Kako može platforma za pregovore sa Prištinom da bude statusno neutralna, ako je KiM deo Srbije i zašto pregovore vodi Ministarstvo spoljnih poslova, a ne za državnu upravu i lokalnu samoupravu? Ja nemam običaj da govorim o ličnostima, ali gospodine Cvetkoviću, moram da vam kažem u teškoj situaciji u kojoj se Srbija nalazi potrebni su joj jaki lideri, vi niste dovoljno jaki da nas vodite.
Branko Ružić (SPS): Dobro je, može bolje
Premijerov ekspoze sadrži elemente koji mogu biti predmet kritike, ali ukazuju na ono što ova vlada namerava da radi. Kritika može da posluži za dnevnopolitičke svrhe, ali ni na koji način ne može da ugrozi strateške ciljeve. Resorni ministri iz SPS-a su radili dobro, SPS–JS će glasati za izbor vlade, uveren sam da će vlada uspeti sve da uradi, možda je i do sada moglo bolje, ali oni koji rade mogu nekad i da pogreše.
Nada Kolundžija (DS): Jedinstvo i odgovornost
Očekujemo da ova vlada pokaže jedinstvo, jer ne može biti zbir partija koje je čine, ona je organ koji je skupština izabrala da ostvari strateške ciljeve. Očekujemo da pokaže odgovornost prema neminovnim žrtvama tranzicije i da pronađe rešenja koja muče ovu zemlju. Ova vlada je postigla dobre rezultate, svet joj je priznao rezultate, a najtragičnije je kad vam svet prizna uspeh, a mi ovde kažemo nismo uradili ništa.
-------------------------------------
„Tipizirani” Nikolić
Nada Kolundžija (DS) reagovala je na rečnik Tomislava Nikolića, koji je bio „nedopustivo uvredljiv”. Ona je kazala da je „neko ko je pokazao da ne postoji niko koga nije spreman da uvredi, neko ko od paljenja ambasada pokušava da stekne zasluge za evropske integracije, mora još da uči, ali se ne sme dozvoliti da nekoga vređa”. Slavica Đukić-Dejanović, predsednica parlamenta, kazala je da su Kolundžijine konstatacije na mestu, ali „ovo je uobičajen način obraćanja gospodina Nikolića, koji je postao tipiziran i prosto ne mogu na njega reagovati”. Nikolić je je zatražio od Đukić-Dejanović da se uzdrži malo, ili „u vama postoji unutrašnja potreba da o meni izgovarate ružne reči da biste sakrili simpatije koje osećate prema meni”. Što se vas tiče „gospođo Kolundžija znate li kolika je to uvreda reći da sam palio ambasadu, a niti sam privođen, ni pritvoren, ni u zatvoru, ne mogu da nađem reč koju bih ja vama rekao da vas ovako uvredim kao vi mene.”
-------------------------------------
Konstatovane ostavke
Skupština je juče konstatovala ostavke ministara koji neće biti u sastavu rekonstruisane vlade i onih koji ostaju, ali uz svoj resor dobijaju novi posao: Diane Dragutinović, Saše Dragina, Petra Škundrića, Milutina Mrkonjića, Milana Markovića, Slobodana Milosavljevića, Božidara Đelića, Žarka Obradovića, Jasne Matić, Olivera Dulića, Nebojše Bradića, Bogoljuba Šijakovića, Srđana Srećkovića i Svetozara Čiplića.
----------------------------------------
Predrag Marković među novinarima
Niko od ministara, ni kandidata za ministre juče nije želeo da daje nikakve izjave za novinare. Ni Predrag Marković, koga je G 17 plus predložio za ministra kulture i informacionog društva, nije želeo da daje izjave, ali je došao u novinarsku sobu da, kao bivši predsednik parlamenta, koji je brinuo za uslove u kojima rade novinari, vidi kako radi „sedma sila” i da obeća da će, kad bude izabran, rado razgovarati sa njima.
------------------------------------------
Članovi rekonstruisane vlade
Mirko Cvetković, premijer
Ivica Dačić, zamenik premijera i ministar unutrašnjih poslova
Potpredsednici: Božidar Đelić, Verica Kalanović, Jovan Krkobabić
Vuk Jeremić, ministar spoljnih poslova
Dragan Šutanovac, ministar odbrane
Snežana Malović, ministar pravde
Dušan Petrović, ministar poljoprivrede, trgovine, šumarstva i vodoprivrede
Nebojša Ćirić, ministar ekonomije i regionalnog razvoja
Milutin Mrkonjić, ministar za infrastrukturu i energetiku
Milan Marković, ministar za ljudska i manjinska prava, za državnu upravu i lokalnu samoupravu
Žarko Obradović, ministar prosvete
Zoran Stanković, ministar zdravlja
Rasim Ljajić, ministar rada i socijalne politike
Oliver Dulić, ministar životne sredine, rudarstva i prostornog planiranja
Predrag Marković, ministar kulture i informacionog društva
Goran Bogdanović, ministar za KiM
Srđan Srećković, ministar vera i dijaspore
Snežana Samardžić-Marković, ministar sporta i omladine
Sulejman Ugljanin, ministar bez portfelja

Arapske pobune stigle do Jadrana
Vašington – Arapski talas slobode sada zapljuskuje obale Evrope, i to na najneverovatnijim mestima: na Balkanu. Hrvatska, jadranska država koja opkoračuje civilizacijsku granicu između centralne Evrope i Balkana, uzdrmana je javnim neredima i protestima.
Nedeljama se na hiljade demonstranata skoro svakodnevno okuplja u prestonici Zagrebu i drugim gradovima u ovoj zemlji od 4,4 miliona stanovnika. Oni traže da se vlada povuče i raspiše prevremene izbore. Situacija je vrlo promenljiva – i mogla bi da postane haotična.
Protesti ne bi trebalo da budu iznenađujući. Hrvatska se nalazi na pragu Evropske unije. Pregovori o pristupanju, ključni korak ka pridruživanju EU, trebalo bi da se zaključe ovog leta.
Vladajuća stranka, Hrvatska demokratska zajednica, poznata kao HDZ, svoju reputaciju je čvrsto vezala za članstvo u EU. Da, ali njena politika pod sloganom „EU po svaku cenu” služi da zamaskira zloupotrebu vlasti i nesposobnost režima.
Prethodni hrvatski premijer Ivo Sanader tereti se za proneveru i korupciju. On je optužen za krađu više miliona dolara. Vladajući kadar HDZ-a je izgradio mafijašku državu. Ruka režima doseže do svakog sektora hrvatskog društva. On vrši značajan uticaj na medije. Politički zvaničnici rutinski manipulišu sudstvom.
Kao rezultat svega toga, Hrvatska je postala kleptokratska zemlja u balkanskom stilu. Kronizam je ovde način života. Lideri HDZ-a su pokrali državna sredstva, usisavši najmanje milijardu dolara – što je poprilična suma za tako malu zemlju.
Škole, putevi i bolnice se nedovoljno finansiraju. Teški porezi i opterećujuće regulative sputavaju privredni rast. Nezaposlenost iznosi 18 odsto, i više. Državni dug je vrtoglavo visok.
Ukratko, HDZ je doveo zemlju do ivice propasti.
Premijerka Jadranka Kosor kaže za sebe da se razlikuje od svog prethodnika Sanadera. Ona svečano obećava da će očistiti političku kaljugu i brzo oporaviti zamrlu ekonomiju. I tvrdi da ima magično rešenje: članstvo u EU.
Premijerka Kosor greši. To je jedna podmitljiva, šuplja političarka koja očajnički pokušava da ostane na vlasti. Ona mora da raspiše nacionalne izbore do kraja ove godine ili najkasnije početkom 2012.
Sve ankete pokazuju da će HDZ pretrpeti težak poraz. Ona želi da završi pregovore o pristupanju EU i da onda predstavi HDZ kao „evropsku stranku”.
No, ova strategija predstavlja konačnu izdaju Hrvatske. Kosorova je usko povezana za vladajućom klikom HDZ-a – umešana u njenu korupciju, krađu i nomenklaturu velikih razmera.
Ona se ne zalaže za modernizaciju niti za moderne reforme; umesto toga, ona je aparatčik željan vlasti koji teži da očuva parazitski režim HDZ-a. Kosorova i njena stranka su izmuzli Hrvatsku do poslednje pare. Sada se nadaju da će proždrati milijarde za koje veruju da će pristići u vidu budućih subvencija EU. To je krađa pod plaštom spoljne politike.
Hrvatska politička elita je, u svojoj pomahnitaloj žurbi da se pridruži panevropskom projektu, prodala svoju zemlju. Veliki deo hrvatske ekonomije je u rukama stranih vlasnika.
Odustalo se od interesa na polju ribarstva i poljoprivrede zarad smirivanja evropskih konglomerata.
Kao i Rumuni i Bugari, Hrvati će uskoro naučiti bolnu lekciju da brzo članstvo u EU nije univerzalni lek. Umesto toga, to će im doneti trajni trećerazredni status unutar evropske superdržave.
Hrvatska je decenijama trpela u Jugoslaviji pod srpskom dominacijom. Sada je ona vazal Brisela, a ne Beograda. Hrvatska je samo zamenila jednog gospodara drugim. A to pokreće pitanje: može li Zagreb da zaista stane na svoje noge kao zemlja koja samu sebe poštuje, koja se može osloniti na samu sebe i koja je suverena?
Geografski položaj Hrvatske je njena istorijska kletva. Ona se nalazi na granici između sukobljavajućih sila i civilizacija. Hrvati su bili pod vlašću brojnih imperijalnih gospodara – Austrijanaca, Mađara, osmanlijskih Turaka, Mlečana i Srba.
Uspešna i krvava hrvatska borba za otcepljenje od Jugoslavije predstavljala je veliku pobedu snaga demokratije i nacionalnog samoopredeljenja. Kao i drugi narodi koji su dugo bili podjarmljeni – Slovaci, Ukrajinci, Irci – Hrvatski su pokazali da je moguće na kraju odneti pobedu nad multinacionalnim imperijama.
Međutim, ta kletva je dugotrajna. Pošto je tokom većeg dela svoje istorije bio podjarmljen, Zagreb se instinktivno obraća stranim prestonicama za pomoć u rukovođenju unutrašnjim pitanjima. Hrvatska još uvek nije toliko zemlja koliko je ostatak nekadašnje pokrajine stare Austrougarske.
Pretežno katolička, konzervativna i centralnoevropska, ona ima potencijala da postane balkanska Švajcarska. Međutim, njen neokolonijalistički mentalitet i odbijanje ili nesposobnost odbrane svojih dugoročnih nacionalnih interesa osakaćuje ovu zemlju. Opsednutost pridruživanjem EU po svaku cenu je nesmotrena, a povlačenje rukovodstva je javno priznanje neuspeha u rešavanju sve veće finansijske i socijalne krize.
Članstvo u EU nije spaslo Grčku i Irsku od bankrota; neće spasti ni Hrvatsku. Većina Hrvata to shvata. Ankete pokazuju da 70 odsto njih podržava proteste, dok preko 60 odsto želi prevremene izbore. Demonstranata ima u skoro svim segmentima društva: među ratnim veteranima, radnicima, vlasnicima malih preduzeća, stručnjacima iz srednje klase, studentima, ribarima i poljoprivrednicima. Drugim rečima, pobuna je zahvatila centar Hrvatske.
Ovaj pokret nije ni levičarski ni desničarski; on predstavlja populizam koji želi da Hrvatsku stavi na prvo mesto. On traži poštenu vladu, otvorenost, istinske tržišne reforme i, iznad svega, kraj loše vladavine HDZ. To je vapaj za stvarnom političkom liberalizacijom i ekonomskim oporavkom, ispunjenjem demokratske revolucije iz 1991.
Hrvati više ne žele samo nacionalnu državu. Oni žele uspešnu izgradnju nacionalne države. To znači ulazak u EU tek kada i ako ova zemlja za to bude spremna, a ne prema napravljenom vremenskom rasporedu bilo kog lidera.
Revolucija sa ciljem stavljanja Hrvatske na prvo mesto preti da zbriše staru onemoćalu gardu. Ona je uzdrmala hrvatsku vladajuću klasu do samih temelja. Narodu je dosta laži, izdaje i korupcije. Ovaj režim mora da padne.

Ošljarenje države
Orao perje menja, ali država ćud nikako.
Da li su, zaista, srpski orlovi promenili perje? Da se nisu olinjali, raščupali? Državna administracija, s čitavim trustom heraldičkih mozgova, ni posle višemesečne debate, osnivanja vladine komisije i donošenja uredbe, ne može da nađe odgovor na pitanje da li su kljunovi na novoj verziji državnog grba original orlovski, dakle naoštreni, kako dolikuje junačkim pticama ili su ipak nekako papagajski? I ko im je, zaboga, potkresao kandže, pa izgledaju suviše fensi za dvoglava mitska leteća bića koja bude nacionalni ponos.
Hajde, kad već pričamo o orlovima, da ne budemo kokoške. Zato se prisetimo kako se mesecima ova država bavila izradom novog državnog grba. Neko se setio da ga ponovo crta. Formirana je i radna grupa. Krajem prošle godine doneta je uredba kojom je novi grb ozvaničen, pa se onda opet neko setio: ko će na ovu skupoću sada da menja državna obeležja – od opština do vojske, ili ličnih dokumenata sirotih građana.
Pominjane su milionske cifre u evrima. Onda je ministarstvo pravde tražilo da se uredba povuče, jer nije u skladu sa zakonom o državnim simbolima. Na kraju, oni koji su restilizovali grb prisetili su se da grb baš i ne mora da se menja, nego da postepeno navikavamo oči na nove kljunove. I državni sekretar Ministarstva pravde Slobodan Homen je, povodom inicijative tog ministarstva za ukidanje uredbe vlade kojom se uređuju državna obeležja, rekao da niko nema pravo da menja onaj stari.
Grb, ali bez orlova – samo četiri ocila na štitu, u međuvremenu je odštampan na novim registarskim tablicama. Na tablicama sada imate centralni deo spornog grba koji koji će, kako stvari stoje, ponovo da važi. Imate i ćirilicu, latinicu, alfabet... Imate i čudesne kombinacije: „Đ” uz „Y”. Ta težnja ka lingvističkim integracijama prosto opčinjava, a još više podatak da bi zamena tek uvedenih tablica, zbog orlova koji su rano poleteli, koštala oko četiri miliona evra. 
Ako nemate kola, pa vam je ovo smešno, onda zavirite u džep. Ako ste prerano poleteli ka biometrijskoj ličnoj karti, shvatite da ona važi svega pet godina. Stare čekalice su odigrale iskusno. Imaće onu staru još mnogo leta, a kada budu vadili novu, ta će trajati 10 godina. A oni koji su stariji od 65 godina, dobiće trajnu. Za razliku od savesnih trećepozivaca sa biometrijskom, koji će opet na šaltere, da ih konačno čipuju. Od šaltera do večnosti.
I ko je, na kraju balade, kriv zbog ovakvog ošljarenja državnih organa, trošenja našeg novca i živaca, na jednostavnim administrativnim poslovima? Ako vam se čini da polako ludite zbog ovakve neozbiljnosti ljudi koje finansirate porezima, dobro je. To znači da ste normalni. Ako je tako, onda mora da ste i zabrinuti.

Pripazite na ponašanje, molim vas
Kao mali često bih dobio pokoju ćušku. Zaboravio bih da kažem „molim vas” (ćuška). Izostavio bih da kažem „hvala” (opet ćuška). Ponekad bih uleteo u nečiju sobu bez kucanja (ćuška – ćuška). Tako sam naučio manire i kako da se lepo ponašam, u Americi sredinom šezdesetih i sedamdesetih godina, koje su, kako kažu, bile godine u kojima sam se razvijao. Nakon nekoliko miliona ćuški, počeo sam da shvatam.
Sve je postalo mnogo lakše pošto sam naučio ovu lekciju. Ljudi su me više slušali. Moji roditelji su se više smejali. Dobijao sam čak i neki poklon više za Novu godinu i rođendan. Čuo sam ljude kako kažu: „jao, kako je FIN dečak”, „kako je PRISTOJAN dečak”. Išlo mi je super sve dok nisam napustio Ameriku. Tada su stvari počele da se komplikuju...
Navika da se bude pristojan zasnovana je na ideji da se pokaže poštovanje prema čoveku sa kojim razgovarate. Ne kao poštovanje koje ima učenik prema učitelju, ili neki lojalan podanik prema svojoj kraljici, nego više kao neki osnovni nivo obostranog poštovanja u razgovoru koji lagano prelazi preko nekih neravnina. Kada kažemo: molim vas, hvala, i molim i drugi put – pokazujemo da cenimo osobu sa kojom pričamo toliko da nam je stalo do njenih osećanja. Iako sam ja morao da naučim ta pravila na silu, ideja civilizovanosti i učtivosti se takođe uklopila u njih.
Onda sam stigao u Beograd.
Ovde učtivost nije nepoznata. Srpski jezik sadrži sasvim dovoljno fraza i formi da je moguće normalno voditi učtiv razgovor. Ali ne koristi se na isti način, ni u isto vreme, ni sa istim ljudima kao u američkom engleskom. U krugu porodice, na ideju o manirima gleda se jako sumnjičavo. Tumači se kao izveštačeno i neprirodno, nepotrebno a ponekad čak i uvredljivo ponašanje.
Često se događa da se imperativ koristi bez ikakve pristojnosti: „Daj mi to!” „Zatvori vrata!” „Dođi ’vamo!” U svim ovim primerima (slučajno) bih ubacio ,,molim vas” kao način da ublažim određenu komandu. Značenje koje se ispod toga krije ide nekako ovako: ,,Nije moje da vama bilo šta naređujem ali bio bih vam veoma zahvalan kada biste zatvorili vrata. Molim vas”.
Sve više počinjem da mislim da je reakcija anglosaksonskog društva na takvo ponašanje određena nesigurnost. Pribojavamo se da li su naše dobre namere i osećanja shvaćeni kako treba. Tako da moramo da ih naglasimo dodatnim rečima.
Ovo je takođe pokazatelj ekonomije ovog jezika koju mi nemamo u engleskom. U srpskom jeziku, ne traćimo vreme na pristojnost i učtivost koji se kriju iza naših „molim vas” i „hvala”. Oni se podrazumevaju. Oni su implicitni . Zašto traćiti reči na nešto što ne mora da se kaže? Možda je to razlog zbog koga u srpskom jeziku ne modifikujemo reči: ne postoji ni određen ni neodređen član, molim vas, već smo dovoljno rekli.
Po navici nastavljam da zahvaljujem svima. Prodavcu, konobaru, prijatelju, detetu, doktoru, bilo kome sa kim pričam. Pa čak i policajac koji mi napiše kaznu za parkiranje dobije ljubazno „hvala” pre nego što se okrenem i odjurim od njega.
Događalo mi se da se ljudi nekada i naljute na mene (ja barem mislim da je neko ljut na mene kada diže svoj glas) kada insistiram na svojoj ideji o ljubaznosti. Ne volim kada ljudi ulaze u moju kancelariju nenajavljeni – želeo bih da kucaju na vrata. Naravno, oni to ne rade.
A sada svima koji bi mi rekli da je totalno beskorisno što sam čitavu kolumnu posvetio beznačajnoj temi imam samo ovo da kažem:
Mnogo vam hvala.
Amerikanac u Beogradu
(Prevela: Jovana Spaić)

Troškove smanjili kupovinom novih kola
Novi Sad – JKP „Vodovod i kanalizacija“ u Novom Sadu kupilo je nedavno 40 novih automobila za potrebe preduzeća! Ova vest u vreme velike ekonomske krize izazvala je žučne komentare u gradu, ali rukovodstvo firme tvrdi da su se na ovaj potez odlučili upravo da bi smanjili troškove poslovanja, ali i sprečili zloupotrebe. Borbu sa zloupotrebama, takođe, poveli su i u „Stanu“, još jednom novosadskom javnom preduzeću.
– Gde ste čuli da je neko javno preduzeće umesto gomilanja prepolovilo svoj vozni park? „Vodovod“ je to učinio! Jesmo kupili nova putnička i dostavna vozila, ali smo prodali skoro sva stara, tako da je broj službenih vozila smanjen sa 108 na 45 – rekao je na konferenciji za novinare direktor preduzeća Branko Bjelajac.
Prema njegovim rečima, do smanjenja auto-parka je došlo i iz razloga što su službena vozila „Vodovoda“ masovno vožena privatno, pa i za odlaske na godišnje odmore. Jedan kolega je čak instalirao dečje sedište na zadnjem delu!
– Od kada sam zabranio korišćenje automobila posle tri sata, smanjili smo troškove goriva za 20 procenata. Za preglomazni vozni park godišnje smo izdvajali 50 miliona dinara. Zaključili smo da ga treba prepoloviti. Stare automobile smo prodali za više od deset miliona dinara, a preko lizinga smo uzeli nove – naglasio je direktor Bjelajac.
On objašnjava da će ovim potezom biti prepolovljeni troškovi za registracije, a u naredne dve godine firma neće imati ni izdatke za popravke (garantni rok). Novih 40 „Folksvagenovih“ vozila, koji koštaju oko 550.000 evra, biće plaćeno iz takozvanih nebudžetskih sredstava preduzeća. U preduzeću su izračunali da će rate za lizing biti manje nego što ih je koštalo održavanje starog auto-parka, u kojem se nalazilo devet vozila takozvane više klase, a sada svega dva – „pasat“ i „astra“.
Racionalizaciju u poslovanju osetiće i u JKP „Stan“, koje je, zbog fiktivnih ugovora i drugih poslovnih mahinacija, oštećeno za 32 miliona dinara. U narednih mesec dana planirano je da čak osam rukovodilaca ode iz menadžmenta, jer je efikasnost preduzeća otupljena stalnim preklapanjem odgovornosti (za istu stvar bilo je nadležno dvoje ili troje ljudi).
– Slučaj fiktivnih ugovora trenutno je u fazi istrage, policijske i pravosudne, ali su šanse da vratimo izgubljeni novac minimalne. Firme kojima su prebacivana sredstva mahom su ugašene, pa će, najverovatnije, jedina satisfakcija biti da saznamo ko je to činio – naveo je novi direktor novosadskog „Stana“ Rajko Bojčić.
U ovom javnom preduzeću u poslednje vreme suspendovani su i radnici koji su osumnjičeni za otuđivanje materijala i delova koje je trebalo vratiti na reparaciju. Neki od njih u isto vreme bili su zaposleni u privatnim firmama! Komisija za uništavanje delova sada se sastaje svake nedelje, a otvoren je i poseban magacin gde predsednici kućnih saveta mogu da provere materijal i pokvarene delove iz svojih zgrada.
Miroljub Mijušković

Kao da žive u kamenolomu
Valjevo – Mi nemamo ništa protiv izgradnje puteva i koridora, ali to ne želimo da plaćamo zdravljem. Međutim, njih samo interesuju pare i takozvani biznis, a nas da posle skoro četiri godine budu uklonjene ogromne kamene dine ispred naših kuća. Da to bude za sva vremena.
Ovim rečima dočekala nas je grupa ogorčenih stanovnika mesne zajednice Divci kod Valjeva, koji godinama ne mogu da reše problem sa bukom i prašinom koje prave kamioni i bageri prilikom utovara kamenog agregata na lokalnoj železničkoj stanici. Prava brda mlevenog kamena od njihovih kuća razdvaja samo magistralni put koji vodi od Valjeva za Beograd. Zbog odugovlačenja, pa i izbegavanja da se postigne dogovor sa predstavnicima preduzeća „Vojput“ i „Granit-peščar“ koja rade sa kamenim agregatom, kao i prevoznikom „Železnicama Srbije“, meštani su uzeli stvar u svoje ruke i punih 15 dana drže u blokadi utovarnu stanicu. U slučaju da se upale mašine, kažu Divčani, spremni su da ispred njih legnu, i to zajedno sa svojom decom.
– Prošli su svi rokovi za dogovor. Uz neprestano pristizanje kamenog agregata, mašine godinama rade uz nesnosnu buku i prašinu od šest ujutro do noći. Buka je nedeljom, praznicima, radi se podjednako zimi i leti. Mi bukvalno dišemo na „škrge“ i bez mogućnosti da otvorimo prozore na kućama, da sednemo u dvorišta ili da se duže od minuta zadržimo na trotoaru pored puta. Obraćali smo se svim nadležnim inspekcijama, ponajviše ekološkoj, iz koje su u nekoliko navrata donosili rešenja i zapisnike u kojima jasno stoji da je utovarna stanica za kameni agregat suviše blizu stambenih objekata i da ugrožava naše zdravlje, ali to je ostalo samo mrtvo slovo na papiru – kaže za naš list meštanin Slobodan Štulić, uz podatak da je na udaru oko 50 domaćinstava u kojima u poslednje vreme čak šestoro dece ima ozbiljnih problema sa disajnim organima.
Milena Nešovanović, samohrana majka maloletnog deteta čija kuća i frizerska radnja su nepunih 20 metara udaljene od kamenih dina, kaže da je pre dvadeset dana oko ponoći zbog problema sa disanjem i glavoboljom svoju kćerkicu morala da odveze u Hitnu službu u Valjevo. Da joj je dete po ceo dan u kući sa spuštenim roletnama, kao i da se znatno smanjuje broj mušterija u radnji.
Za zdravlje svog deteta, ali i sopstveno, ozbiljno je zabrinut i Ljubomir Stojanović, stolar iz Divaca, koji kaže da je imao problema sa pucanjem plućne maramice i sada kada god izađe ispred kuće ili na ulicu pod velikim je opterećenjem, pa i stresom, da ne naiđe kakav oblak prašine i ponovo ga otera u bolnicu. Podseća da je utovarna stanica već dovela do toga da se zatvori jedna kafana, prodavnica voća i povrća i pekara.
Slobodan Štulić, kao jedan od najagilnijih meštana u akciji da se navedeni problem trajno reši, kaže da im je sve ovo napravilo bivše rukovodstvo mesne zajednice koje je olako prihvatilo zlatouste priče predstavnika „Vojputa“ i „Granit-peščara“. Obećavali su, veli, zapošljavanje meštana, izgradnju fabrike pločica u kojoj će biti posla za 20 do 30 radnika, govorili da se neće dugo zadržavati na utovarnoj stanici u Divcima...
– Većina nas je znala da su to obećanja bez pokrića. Zaposlili su samo dva meštanina. Mi sada zahtevamo da pod hitno natovare u vagone postojeće količine agregata i više se nikada ne vrate na ovaj prostor. To je ultimatum, jer nam je ugroženo zdravlje i sam opstanak – poručuje Štulić, dodajući da je pre nekoliko dana Divčanin Milisav Andrić, koji radi u Cirihu, ponudio novčanu pomoć da se ova stvar, ako bude potrebno, nađe pred Međunarodnim sudom.
Budo Novović

Stečaj ili opstanak „Avala filma”
Rukovodstvo i sindikat preduzeća „Jugoeksport Avala film internacional” održaće danas u podne u Muzeju Jugoslovenske kinoteke u Beogradu konferenciju na kojoj će, još jednom, nadležnim organima postaviti pitanje: „Šta država želi od ’Avala filma’ – stečaj ili opstanak?”. Namera je da se ukaže na problem propadanja „Avala filma” koji se ne rešava godinama.
Prvog novembra 1990, posle referenduma među zaposlenima, „Avala film” je pripojen preduzeću „Jugoeksport”. Polovinom maja 1991, usvojen je akt o osnivanju deoničkog društva „Jugoeksport Avala film internacional” (51 odsto pripada „Jugoeksportu”, a 49 odsto „Avala filmu”). Od tada do danas pravni status „Avale” se nije menjao, a najveće gubitke „Avala” je pretrpela tokom devedesetih godina zbog embarga i stečaja „Jugoeksporta”.
Do 2000. kada je samostalno proizvela poslednji film „Senke uspomena” Predraga Velinovića, u produkciji „Avala filma” nastalo je 400 dokumentarnih i 200 igranih filmova koje su režirali mnogi poznati reditelji SFRJ i Srbije, i oko 120 koprodukcija („Dugi brodovi”, „Džingis Kan”, „Marko Polo”...) sa stranim partnerima.
Vlada dr Zorana Đinđića donela je, u svom mandatu, zaključak da se „Avala film” revitalizuje uz pomoć države. Ideja je bila da se kompenzaciono „Jugoeksport” oslobodi dugovanja prema državi, a da država preuzme njihovih 51 odsto udela u preduzeću, ali je posle atentata na premijera Đinđića sve zaustavljeno.
Krajem 2005, kao predsednik UO „Jugoeksport Avale”, Branislav Lečić pokrenuo je ideju o formiranju zajedničkog preduzeća sa fondom „Stadluks investment” iz Luksemburga, koji bi za uloženih 330.000 evra potencijale „Avale ” uzeo u zakup na 15 godina. Prema nacrtu ugovora, „Stadluks” je trebalo da u tri faze investira 80 miliona evra: u prvoj fazi za obnovu laboratorije za postprodukciju i obradu tona, u drugoj za opremanje tehnikom, a u trećoj za izgradnju filmskog grada. Međutim, o sklapanju takvog ugovora niko nije bio obavešten, ni ministarstva kulture, privrede i privatizacije, niti Ministarstvo finansija, a ni Agencija za privatizaciju, pa je sve stopirano. Krajem 2008, za „Avala film” su bili zainteresovani američka investiciona kompanija „Saliport global” i konsultantska agencija „Fajsti”, ali su i oni odustali, o čemu je „Politika” tada pisala.
Ideja doskorašnjeg ministra kulture Nebojše Bradića bila je da se budući kupac obaveže da ne menja delatnost „Avala filma”, a filmski radnici smatraju da sada nema političke volje da ovaj problem bude rešen.
U posedu „Avala filma”, koji zapošljava 84 radnika, nalazi se 30,3 hektara zemljišta i 23.000 kvadratnih metara objekata i poslovnog prostora, a poslednji put vrednost „Avala filma” procenjena je na 42 miliona evra.
Studio „Avala film” osnovan je 1945. odlukom vlade FNRJ, a prvi film koji je samostalno snimljen bio je „Slavica” Vjekoslava Afrića. Naše najstarije filmsko proizvodno preduzeće izgrađeno je po uzoru na „Ćinećitu”, čak su raspored studija i razmak između njih isti kao u čuvenom italijanskom filmskom centru.
Prvi procvat „Avala film” je doživeo za vreme rukovođenja Ratka Draževića. Tada su u „Avali” radili Borislav Mihajlović Mihiz i Slobodan Selenić, Miroslav Krleža je napisao scenario koji nije realizovan, snimali su Bauer, Mitrović, Hadžić, snimljeni su „Skupljači perja” Aleksandra Petrovića, a radili su i crnotalasovci. Nivo produkcije bio je 10 filmova godišnje, pokrenute su međunarodne koprodukcije, Andžej Vajda je snimio „Sibirska lejdi Magbet”, a Vitorio de Sika, Nikolas Rej, Orson Vels, Dejvid Lin, Entoni Kvin, Kirk Daglas, Omar Šarif i Alen Delon dolazili su u studio na Košutnjaku.
Drugi umetnički i ekonomski uspon „Avala filma” bio je pod rukovodstvom Dragiše Gileta Đurića, kada je Želimir Žilnik za „Rane radove” nagrađen „Zlatnim medvedom” u Berlinu, 1974. „Avala” je pripojena Centralnom filmskom studiju „Košutnjak, a tokom sedamdesetih i osamdesetih godina održavan je kvantitet produkcije.
Ivan Aranđelović
---------------------------------------------------
Opasnost: odlaganje postupka privatizacije
U poslednjoj SWOT analizi Agencije za privatizaciju, dokumentu koji je dostupan na internetu, kao prednost „Avala filma” ističe se: „instalisani filmski kapaciteti: filmska studija i osposobljeni stručni kadar, kao i ime na tržištu”. Pod stavkom šanse navodi se: „privući strane filmske producente za snimanje i pronalaženje strateškog partnera u kinematografskoj delatnosti”. Za nedostatak konstatovana je „zastarela filmska tehnika”, a kao opasnost navodi se „odlaganje postupka privatizacije”.

Živimo kao u kockarnici
Politika je oduvek bila nelogična stvar. Političari uvek nastupaju mimo svake logike. Tako je bilo i u vreme Kraljevine Jugoslavije, i u vreme Titove Jugoslavije, i danas. I kad god hoćete! Nema tu nikakvog čuda. Najlakše im je kada im nešto nije po volji da dreknu na neku sporednu stvar u fazonu: drž’te vuka, i eto priče. Tako su skidali i predstave u vreme Titove Jugoslavije koje ne samo što nisu štetile režimu, nego bi trebalo na izvestan način da budu čast toj državi, da nije te soli u glavi i dnevnopolitičke budalaštine. Setimo se samo sudbine predstave „Kad su cvetale tikve”. Zašto je ta predstava skinuta sa repertoara ni danas mi nije jasno. Niti će mi ikada biti jasno..., kaže kultni srpski reditelj Dejan Mijač koji je nedavno počeo probe komada „Zojkin stan” Mihaila Bulgakova u Srpskom narodnom pozorištu u Novom Sadu. Premijera se očekuje u aprilu.
„Zojkin stan” je manje poznat Bulgakovljev komad, napisan 1926. godine, kod nas igran svega dva puta. Neobičnu sudbinu doživeo je u to vreme u Rusiji, ali i u Kraljevini Jugoslaviji kada je predstava zabranjena kao komunistička, iako je, kako tvrdi Mijač, delo izrazito antikomunističko u svojoj ideji, jer je Bulgakov bio antikomunista. Bulgakovljeve junake u novosadskoj postavci tumačiće Jasna Đuričić, Boris Isaković, Novak Bilbija, Nenad Pećinar, Jovana Mišković, Igor Pavlović i drugi. Bulgakov je u ovom delu pričao o vremenu posle revolucije, o tranziciji, odnosno gramzivosti i korumpiranosti koja je ušla u sve pore društva. Mijačeva saradnja sa SNP-om ima i lepu pozadinu: obeležavanje 150 godina od osnivanja ovog teatra, i 50 godina od prve predstave koju je Dejan Mijač režirao u ovoj kući kulture.
– Prvi put radim Bulgakova. Ima mnogo pisaca koje do sada nisam radio, a toliko malo vreme. Čovek, recimo, nikada ne bi rekao da je prošlo 150 godina od osnivanja SNP-a, osim zgrade koja je toliko propala da izgleda kao da ima 200 godina. Ja sam došao u to pozorište kada je bio taj prethodni jubilej, odnosno obeležavanje 100 godina. Potpisao sa njima ugovor i tu proveo 10 godina – priča naš sagovornik.
Dejan Mijač se profesionalno bavi pozorištem od 1957. godine. Tokom karijere bio je u stalnom angažmanu u dva pozorišta. Pored SNP-a, tri godine proveo je kao stalni reditelj Narodnog pozorišta u Tuzli. Od tada gostuje u mnogim pozorišnim kućama u Beogradu, odnosno bivšoj Jugoslaviji. Jedino nije radio u Narodnom pozorištu u Beogradu, iako je u dva-tri navrata započinjao probe predstava u toj kući  i prekidao rad.
– Ne, ne izvoljevam. Stvar nije za širu priču, ali kome god sam od svojih kolega rekao zašto sam prekinuo rad, govorili su mi da sam u pravu. Imam svoje principe, i ako ne mogu da ih realizujem, odustajem od rada. U nacionalnom teatru su ljudi zlatni, imaju odlične glumce, ali nisu se složile sve kockice. Žao mi je što se sa njima nisam družio – kaže Mijač i dodaje:
– „Zojkin stan” govori o vremenu NEP-a (novog ekonomskog poretka), pre dolaska Staljina i državnih diktata. Bulgakov piše o tranziciji, a ona je ista u svim vremenima, od kada je sveta do danas. I tada je bila prikazana sa haosom i sa neizvesnošću, sa sigurnom propašću. Učinilo mi se da se nešto u osnovnoj temi poklopilo. Bilo mi je zanimljivo kako Bulgakov priča o toj ideji, celom tom poduhvatu kao đavoljoj raboti. Kada čitaš „Zojkin stan” pomisliš: zar je i u to vreme bilo tako?
Drama govori i o situaciji u kojoj ljudi ne znaju da se snađu. Ipak, Mijač tvrdi da ima i onih koji se u takvim vremenima odlično snalaze. Po Bulgakovu to su đavoli, kod Dostojevskog to su „zli dusi” epohe.
Dejana Mijača kulturna javnost smatra našim najuspešnijim rediteljem. On, ipak, svojim neuspehom smatra sve svoje predstave.
– Svaka predstava ima svoju manu koja se manje-više prepozna. Nisam uspeo da napravim neidealnu predstavu, već nisam uspeo da napravim predstavu koja bi me apsolutno zadovoljila u smislu koliko sam uspeo da ostvarim određenu ideju. Uvek je to bio izvestan procenat. Nijedna nije bila uspešna. Išao sam iz predstave u predstavu da bih popravio ono što sam prethodno pogrešio – objašnjava reditelj.
Na pitanje kako vidi aktuelnu stvarnost, budući da tvrdi da je komad „Zojkin stan” surovo aktuelan, Mijač odgovara:
– Živimo po principu kockarnice. U njima neko i dobije neki dinar, mada uglavnom ljudi gube. Jedino ko dobija je gazda kockarnice. Tako je i u ovoj našoj igri ruleta u kojem smo se zavrteli. Postoji neki gazda koji stalno dobija. Ovi ostali preživljavaju jer je i to nekome potrebno. Onoga trenutka kada im u tom smislu ne budemo potrebni mogu mirno da nas bace, da nas rasele, unište, prodaju kao i sve drugo što prodaju, da nas puste niz vodu...
A da li za nas ima nade, kaže:
– Za nas trenutno nema nade. Ima raznih krivaca, ali sam od početka znao da će nam zagorčavati život i usporavati svaku mogućnost za bilo kakav pozitivan razvoj oni koji su se domogli prvih miliona u vreme Miloševića. Ti nam se neće skoro skinuti sa grbače. Oni još uvek misle da ima šta da se opljačka od ovog naroda. I oni zabijaju klip u točkove. I dok to traje, za nas nema nade. A kako da živimo bez nade? Ne možemo da živimo bez nade. Možemo da živimo bez njih. Možemo da se otarasimo njih. Ima ih vrlo imenovanih, neimenovanih, koji su prikriveni. Raznih! Svi oni rade prilično mutan posao i ništa sigurno ne rade za dobro naroda. Ne moramo ni da ih imenujemo. Znaju oni dobro ko su.
Omiljena istorijska ličnost Dejana Mijača je Miloš Obrenović. Evo i zašto:
– Zato što je to čovek koji je shvatao svoje vreme iznutra i spolja. Znao je odlično neprijatelja, da se postavi na njegovu poziciju, da pogleda njegovim očima. Na kraju, to je čovek koji je u užasnim uslovima maksimalno uradio za Srbiju. Put ka nezavisnosti i emancipaciji Srbije je krenuo i trasirao Miloš Obrenović. Malo pomalo, milimetar po milimetar, ali uporno i sa jasnom državničkom vizijom šta to treba da se uradi i šta treba da se postigne. Zato ga izuzetno cenim. A Karađorđeviće uopšte ne cenim. Zato što su oni uvek bili megalomani, osim princa Pavla, i ljudi koji nisu imali osećaj za državničku perspektivu. Nisu imali viziju. Sve njihove ideje bile su pogrešne i gurale su nas u ratove, sukobe... – kaže na kraju razgovora Dejan Mijač.
Borka G. Trebješanin

Pad inflacije očekuje se od jula
Inflacija će najviši nivo dostići u drugom kvartalu ove godine, a od jula se očekuje njen pad i kretanje ka predviđenom cilju čiji je gornji nivo šest odsto. Pored cena hrane rastu inflacije doprineće i poskupljenje nafte i rast regulisanih cena, struje naročito – saopštio je juče Dejan Šoškić, guverner Narodne banke Srbije predstavljajući redovni izveštaj o makroekonomskim kretanjima.
Prema računici NBS, učešće cena nafte u ukupnoj inflaciji je oko 4,2 odsto, tako da kretanje cena tog energenta na svetskim tržištima neće imati uticaj na inflaciju u Srbiji kao poskupljenja hrane (čiji je udeo 37,8 odsto u ukupnoj inflaciji). Uticaj poskupljenja nafte je veći u razvijenim zemljama, a obrnut slučaj je sa hranom.
NBS se, inače, zalagala da struja poskupi tek u drugom kvartalu kako to poskupljenje ne bi uticalo na inflaciju u prvom tromesečju koja se uzima kao osnov za korekciju plata u javnom sektoru i penzija jer bi se time kroz kreiranje dodatne tražnje stvorio inflatorni pritisak. Poskupljenje struje ima uticaj više od jedan odsto na inflaciju.
Međugodišnja inflacija u februaru je dostigla 12,6 odsto, a inflaciona očekivanja su, po oceni prvog čoveka NBS, porasla. Bazna inflacija, bez uticaja cena hrane je na niskom nivou od 0,3 odsto.
Centralna banka je na poslednjoj sednici Izvršnog odbora povećala referentnu kamatnu stopu za 0,25 procentnih poena i ona sada iznosi 12,25 odsto. Tim nivoom je, po oceni prvog čoveka NBS, iscrpljen moguć uticaj ovog monetarnog instrumenta na stabilnost cena.
Osvrćući se na polemiku u javnosti o tome da li privredni rast obezbediti inflacijom Šoškić kaže:
– Privredni rast je moguć samo sa niskom stopom inflacije i samo niska inflacija omogućava model rasta zasnovan na izvozu. U tom smislu je bio ispravan dogovor vlade i NBS krajem 2008. godine koji je podrazumevao nisku inflaciju uz relativnu stabilnost kursa. U takvim uslovima je stabilan nivo problematičnih kredita, manji je pritisak na spiralu cene – kurs – cene, a manji je takođe pritisak cena na plate. Ako plate rastu sporije od produktivnosti rada to će popravljati konkurentnost domaće privrede na međunarodnom tržištu i smanjivati troškovni pritisak na inflaciju.
Upitan da li su predložene mere kabineta premijera Mirka Cvetkovića da banke građanima omoguće mirovanje duga u periodu do dve godine kako bi mogli da uzmu novi kredit u suprotnosti s merama NBS, guverner je odvratio da nije shvatio da postoji inicijativa za dodatno zaduživanje građana.
– NBS teži tome da mesečne rate budu otplative i da nema rasta problematičnih kredita. Odnos banke i klijenta je odnos dve ugovorne strane koje mogu u obostranom interesu da promene plan otplate. Ne verujem da li će neko potrošiti raspoloživi novac na novo zaduživanje. Mislim da će građani biti oprezni – rekao je Šoškić.
Guverner je napomenuo i da je od kraja novembra prošle godine do danas dinar nominalno ojačao oko četiri odsto prema evru, što je posledica povećanja referentne kamatne stope, pada premije rizika zemlje i rastuće zainteresovanosti stranih investitora za kupovinu trezorskih zapisa.
Procene NBS o porastu BDP-a u 2011. godini od tri odsto ostaju nepromenjene što je zasnovano na očekivanom rastu privatnih investicija. Za dugoročan privredni rast potrebno je da stope rasta BDP-a budu najmanje kao pre izbijanja ekonomske krize, kad su iznosile od pet od sedam odsto.
U prošloj godini u budžet Srbije uplaćeno je oko 2,4 milijarde dinara po osnovu ostvarene dobiti centralne banke, a očekuje se da će u ovoj godini to biti 4,2 milijarde.
J. Rabrenović

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Kolo naokolo do penzije
Osim već utvrđenih slučajeva gde se u penziju odlazilo uz mito, u Srbiji se u mirovinu moglo otići i na osnovu članstva u nekom od nepostojećih folklornih ansambala, odnosno kulturno-umetničkih društava za koje niko nikada nije čuo, niti su igde bila registrovana. Ili je, pak, reč o KUD-u za koji zna vrlo mali broj ljudi, ali koji su spremni da uz simboličnu nadoknadu pomognu svojim bivšim članovima i izdaju im rešenja o stažu, kako bi ovi lakše otišli u penziju.
Upravo je to ovih dana predmet kontrole u Fondu za penzijsko i invalidsko osiguranje, gde se od spornih kulturno-umetničkih društava traži dokumentacija na uvid kako bi se proverilo da li su sadašnji penzioneri zaista bili njihovi članovi ili je reč o mućkama i falsifikatima.
Ovim penzionerima, ukoliko se revizijom utvrdi da su penzijskom fondu priložili lažna dokumenta, poštar više neće zvoniti. Jer će im rešenje o penzionisanju najverovatnije biti poništeno, a status penzionera bar privremeno oduzet.
Ko je, zapravo, kriv u ovom slučaju? Budući penzioneri, koji su zbog pooštravanja uslova za penzionisanje požurili da prilože potrebnu dokumentaciju o stažu, ili činovnici u penzijskom fondu koji su mahinalno pregledali priložene papire ne udubljujući se u njihovu verodostojnost.
Vladimir Stanković, direktor Sektora za ostvarivanje prava iz penzijskog i invalidskog osiguranja, kaže za „Politiku” da je od 2. februara ove godine počela kontrola rešenja donetih u 2010. godini. Tom kontrolom, između ostalog, obuhvaćena su i rešenja za lica kojima je svojstvo osiguranika utvrđeno kao radnicima estradne delatnosti, članovima Udruženja radnika estradne delatnosti ili nekog drugog estradnog udruženja, koji su se bavili folklorom ili nekom drugom vrstom estradne delatnosti.
– Do sada je pregledano oko 2.000 rešenja kojima je utvrđeno svojstvo osiguranika (procena je da je potrebno pregledati još 5.000 rešenja), od čega se oko 1.700 odnosi na obavljanja folklorne delatnosti. U 478 predmeta je, pored rešenja o utvrđivanju svojstva osiguranika, doneto i rešenje o priznavanju prava na starosnu penziju”, kaže Stanković i dodaje da je u toku dosadašnje kontrole sprovedena dopuna postupka u 712 slučajeva.
Na osnovu sprovedene dopune može se zaključiti, ističe on, da je u velikom broju rešenja svojstvo osiguranika utvrđeno na osnovu neodgovarajućih potvrda kulturno-umetničkih društava i pojedinih estradnih udruženja iz kojih se ne može ustanoviti na osnovu kojih dokaza i evidencija su one izdate.
– Proverom je utvrđeno da potvrde kulturno-umetničkih društava u najvećem broju slučajeva nisu izdate na osnovu arhivske građe i zvaničnih evidencija koje potiču iz perioda za koje se utvrđuje pravo, već se zasnivaju isključivo na ličnim saznanjima odgovornih lica, članova društva ili na izjavama svedoka. Na osnovu ovakvih potvrda pojedina estradna udruženja uvodila su ova lica u svoje članstvo, retroaktivno, i po nekoliko decenija unazad, kategoričan je Stanković.
Tako su potvrde nekih estradnih udruženja izdate na osnovu neoverenih fotokopija ugovora o angažovanju lica ili sadrže i neke druge manjkavosti. Kontrola će biti nastavljena.
– Policijska uprava za grad Beograd ispituje poslovanje Fonda, a na osnovu dokumentacije koju su tražili možemo reći da im je predmet rada poslovanje Fonda od 2006. godine do danas. Njihova analiza je na početku i nešto više o tome šta istražuju moći ćemo da kažemo tek po završenom poslu, a do sada utvrđivanje svojstva osiguranika nije bio predmet njihovog interesovanja”, pojašnjava Stanković.
Upućeni u tu priču kažu da je za dokazivanje staža u KUD-u bilo dovoljno samo da bude njegov član. Oni su mogli sami sebi da uplaćuju staž po najnižoj osnovici ili da to za njih radi KUD  ukoliko je reč o profesionalnim igračima i pevačima.
To, međutim, nije sporno za one članove KUD-a za koje se može dokazati gde su i kada nastupali i za koje ansamble. Kao što je piscima svojevremeno za dokaz staža traženo da dostave na uvid knjige koju su pisali, a muzičarima da potvrde gde su nastupali, tako su i članovi KUD-a morali da imaju neki dokaz da su ozbiljno radili dok su bili u KUD. Ovde je, međutim, napravljen propust, jer im iz nekog razloga Fond PIO nije tražio čvršće dokaze, kaže naš nezvanični izvor.
Naknadnom kontrolom treba utvrditi da li su takva kulturno-umetnička društva postojala i da li su imali urednu dokumentaciju o svojim članovima. Ako je KUD registrovan onda se mora dostaviti potvrda da je njegov član i plaćao sebi staž za sve te godine angažmana.
Jasna Petrović
------------------------------------
Policija radi svoj posao
Nezvanično se saznaje da su inspektori kriminalističke policije zaduženi za suzbijanje privrednog kriminala, po nalogu Specijalnog tužilaštva za organizovani kriminal, počeli pre četiri dana da proveravaju dokumentaciju u Fondu PIO. Za sada niko od osumnjičenih nije saslušan. Policija samo prikuplja informacije od zaposlenih. Predmet interesovanja policije su dotacije, dodeljivanje penzija, naročito invalidskih, nabavka opreme, otkupljivanje radnog staža. 
D. V.

Sud će zvati Koštunicu
Bivši premijer Srbije Vojislav Koštunica dobiće poziv od suda za saslušanje u vezi sa istragom pobune JSO, a ne od tužilaštva, niti od policije, saznaje „Politika” u izvorima bliskim Specijalnom tužilaštvu.
„Koštunica neće biti saslušan u pretkrivičnom postupku u policiji, već će dobiti poziv od istražnog sudije Specijalnog suda kada bude podnet zahtev za sprovođenje istrage”, precizira naš izvor.
Reč je o sudskom postupku koji bi trebalo da otvori pitanje političke pozadine ubistva premijera Zorana Đinđića. Iako zahtev za pokretanje sudske istrage za pobunu JSO još nije podnet, već je najavljen u medijima, prema našim saznanjima, pitanje je dana kada će ovaj postupak i zvanično početi. Naš izvor nije mogao da precizira u kom će svojstvu Koštunica biti pozvan pred sud, s obzirom na to da se njegovo saslušanje planira već u prvoj fazi postupka.
Ministar policije Ivica Dačić saopštio je juče da je policiji stigao zahtev za ispitivanje dvadesetak građana u okviru rasvetljavanja političke pozadine ubistva Zorana Đinđića, ali među njima nije Vojislav Koštunica.
„Za sada se u zahtevu ne nalazi ime Koštunice, ali ako se bude nalazilo postoje jasne obaveze za svakog”, rekao je Dačić.
Ministar unutrašnjih dodao je da ga je o tome obavestio načelnik Uprave kriminalističke policije sa kojim je razgovarao pre dva dana, podsetivši da policija postupa po nalogu tužilaštva. Dačić, koji je i predsednik Socijalističke partije Srbije, ponovio je da socijalisti najoštrije osuđuju ubistvo Đinđića i da nemaju nikakve veze s tim. Upitan da li će policija istražiti nestanak stenograma i fonograma iz perioda vanrednog stanja koji je Vlada Srbije uvela posle ubistva Đinđića, Dačić je odgovorio da se policija time nije bavila, „ali da to možemo da pogledamo”.
On je ponovo odbacio i navode pojedinih medija koji su u periodu vanrednog stanja pisali da je ubistvo Đinđića izvršeno u interesu SPS-a i JUL-a, kao i da su se ti tekstovi zasnivali na saopštenju tadašnjih vlasti. On je naveo da mu je tadašnji ministar unutrašnjih poslova Dušan Mihajlović rekao da ti stavovi „nisu izašli iz MUP-a”. Dačić je rekao i da bi bio vrlo zadovoljan ukoliko bi bila otkrivena politička pozadina ubistva Đinđića, ali i svih drugih nerešenih ubistava iz tog perioda.
Podsećamo, tužilac za organizovani kriminal Miljko Radisavljević izjavio je u petak da će u okviru pretkrivičnog postupka u vezi sa ispitivanjem političke pozadine atentata na Đinđića biti saslušan Koštunica. Lider DSS je potom izjavio da ne postoji odgovornost, ni njegova ni stranke koju vodi, u političkoj pozadini ubistva Đinđića, ne navodeći da li će se odazvati pozivu.
Izvori upoznati sa tokom pretkrivičnog postupka najavljuju istragu i protiv Borislava Mikelića, bivšeg predsednika Vlade Republike Srpske Krajine, kao i Milorada Ulemeka i Milorada Bracanovića. Pod istragom će se, kako tvrde naši izvori, naći i Dušan Maričić, tadašnji komandant JSO, Zvezdan Jovanović, zamenik komandanta, Veselin Lečić, načelnik za bezbednost JSO, kao i pripadnici komande JSO Mića Petraković, Dragoslav Krsmanović i Dragoš Radić.
Uveliko se u medijima najavljuju i svedoci budućeg krivičnog postupka, pa se među onima koji mogu da očekuju sudski poziv pominju i bivši rukovodioci Državne bezbednosti Goran Petrović i Zoran Mijatović, ali i lider Liberalno demokratske partije Čedomir Jovanović, kao i ministar policije u vladi Zorana Đinđića Dušan Mihajlović. Svi oni su o pobuni JSO detaljno svedočili na suđenju optuženima za ubistvo.
Specijalni tužilac Radisavljevića, koji rukovodi pretkrivičnim postupkom, saopštio je da je pobuna Jedinice za specijalne operacije bila uvertira u atentat na premijera Đinđića i da su rukovodeću ulogu u tom događaju imali Ulemek, kao i Dušan Spasojević, pokojni vođa „zemunskog klana”.
D. Čarnić
------------------------------------------
Koštunica: Važna izjava Ćosića, Čavoškog i Bećkovića
Lider Demokratske stranke Srbije Vojislav Koštunica pozdravio je juče zajedničku izjavu akademika Koste Čavoškog, Dobrice Ćosića i Matije Bećkovića, koji su pozvali „odgovorne državne vlasti da prekinu beskrupuloznu kampanju” protiv njega. „Smatram da je važna zajednička izjava akademika Ćosića, Bećkovića i Čavoškog, sa kojima sam zajedno bio u nekadašnjem odboru za odbranu slobode. Njihovo obraćanje javnosti je principijelno i ukazuje na ponovno vraćanje opasnih pojava političkih zloupotreba tužilaštva i korišćenje vlasti za političke obračune”, navodi se u izjavi Koštunice dostavljenoj medijima koju prenosi Tanjug.
Lider DSS-a je kazao da se nadao da se u Srbiji neće vraćati „mračni mehanizmi zloupotrebe vlasti” i da više neće biti neophodno da se članovi nekadašnjeg odbora za odbranu slobode, koji je delovao u Brozovom režimu, obraćaju javnosti. „Nažalost, Srbija je danas u teškoj moralnoj, političkoj, društvenoj i ekonomskoj krizi i zavladao je poguban duh da su sva sredstva dozvoljena samo da bi se sačuvala vlast i prikrilo poražavajuće stanje u zemlji”, ocenio je Koštunica.
-------------------------------------------------------------
Čavoški: Kampanja protiv Koštunice
Akademici Kosta Čavoški, Dobrica Ćosić i Matija Bećković osudili su juče kao nedostojan čin „pokušaj da sa lider Demokratske stranke Srbije Vojislav Koštunica poveže sa ubistvom premijera Zorana Đinđića”.
Odgovarajući na pitanje što bi bilo sporno da se Koštunica u svojstvu građanina pojavi na saslušanju u pretkrivičnom postupku, Čavoški je rekao da bi to „bilo nedostojno i da se lider DSS ne može preko štampe pozivati na bilo šta”.
Odgovarajući na pitanja vezana za odgovornost za pobunu JSO Čavoški je naveo da je „ta jedinica, pored ostalog u saradnji sa Zoranom Đinđićem rušila Slobodana Miloševića”. „To je takođe bio jedan čin koji je bio veoma sporan i niko do sada taj čin nije ispitivao niti je postavio pitanje odgovornosti za učešće specijalne jedinice iz Kule za rušenje Miloševića.”, kazao je Čavoški.

Slučaj Divjak i sistem vrednosti
Treba biti iskren i priznati da najveći broj nas u najvećem broju slučajeva neće baš rado nastaviti da čita dalje tekst koji počinje konstatacijom kako je naš najveći problem u poremećenom sistemu vrednosti.
Pa, ko još danas ima strpljenja za takve stvari, pored toliko ekonomskih problema i posle toliko ličnih i političkih nedaća?! I to sad, kada se „vreme ubrzalo”, i kada se na jednoj strani bije odsudna bitka oko dobijanja statusa kandidata za EU, a na drugoj sprema nacionalno-socijalna „revolucija” koja će, razume se, poništiti sve štetne posledice one prethodne. (A u oba slučaja će svi naši problemi biti zauvek rešeni.) Dakle, sada, kada se vlada konačno rekonstruisala i kada se rešava da li će ili neće SNS odustati od još jednog svog veličanstvenog mitinga. Sada kada su na najbolji način, uz nepristrasno posredništvo EU, otpočeli pregovori između Beograda i Prištine o regulisanju međusobnih odnosa. Sada, kad se upravo završava „Dvor”, i otpočinje još jedna sezona „Velikog brata”.
Kome govoriti da sistem vrednosti nije neka apstrakcija, neko dosadno „filozofiranje” pogodno samo za subotnji „kulturni dodatak” i sitne televizijske sate na drugom programu RTS-a, i koga ubeđivati da nam verovatno neće krenuti nabolje dok ne shvatimo da priča o poremećenom sistemu vrednosti ima direktne veze sa većinom ovde pomenutih stvari?  
Zapravo, srpsko društvo kao da se deli na dve nejednake grupe. Manjinu, koja se ponaša kao da je manje-više sve u redu i da, uz određene teškoće i unutrašnje tranzicione slabosti, zemlja napreduje u dobrom smeru. I većinu, koja zna ili na svojoj koži oseća da nije tako, ali dubinski i suštinski dezorijentisana ne zna gde da se okrene i veruje da je problem u nekoj konkretnoj ličnosti (Milošević, Koštunica, Tadić...) kojoj žele da vide leđa. I čim taj neko ode, a u pitanju je, razume se, najčešće aktuelna vlast, Srbija će, veruje se, konačno procvetati. A, s druge strane, vidimo da posle svake od tih velikih promena zemlja kao da tone sve dublje i dublje.
Naravno da sam ovaj tekst mogao početi i atraktivnije. Mogao sam odmah izraziti svoje zgražanje nad činjenicom da je grupa umetnika iz Srbije na gostovanju u Sarajevu javno podržala generala armije BiH, osumnjičenog za jedan od najgnusnijih i najdokumentovanijih zločina nad pripadnicima JNA u Dobrovoljačkoj ulici. I mogao sam se iščuđavati što je to isto učinila i grupa nevladinih organizacija iz Beograda – obratite pažnju, beogradske NVO, ne udruženja ratnih veterana iz Sarajeva ili „branitelja Vukovara”. I mogao sam se retorički pitati da li je moguće čak i zamisliti suprotan, odnosno analogan slučaj. Ali glupo je i pogrešno baviti se samo jalovim katalogizovanjem ovakvih incidenata i osudom konkretnih aktera, bez obzira što ti „junaci” zaslužuju svaku osudu. Problem je, kao što rekoh, mnogo složeniji od pukog nemorala i individualne nepameti.
Jer da nije rasturen sistem vrednosti koji neguje i afirmiše zdrav patriotizam, lično i kolektivno dostojanstvo, vrednost rada, poštovanje porodice i tradicije, poštovanje tuđeg i očuvanje sopstvenog identiteta, ova blamaža Sergeja Trifunovića i ekipe filma „Montevideo, bog te video” naprosto ne bi bila moguća. Baš kao što ne bi bilo moguće da „srpske” nevladine organizacije prozivaju srpsku vlast i srpsko tužilaštvo za ratne zločine zbog nepovučene optužnice protiv Jove Divjaka i Ejupa Ganića. (I baš kao što, uzgred budi rečeno, ne bi bilo moguće da hvale vredan gest siromašnog Milanka Obućine iz Sjenice, koji je pronašao i vratio novčanik sa preko četiri hiljade evra, u domaćim medijima dobije tretman čuda neviđenog, otprilike kao da su se vanzemaljci iskrcali na vrhu Avale. No, pošto je dobro poznato kako nije vest kada pas ujede čoveka, već obrnuto, time smo, zapravo, svi priznali da je slučaj poštenog Milanka samo jedan ekscentričan, takoreći, bizaran izuzetak, a da je redovno stanje nešto upravo suprotno njegovom časnom gestu.)
Jedna od komičnijih stvari u svemu ovome jeste to što je „Montevideo” po gotovo nepodeljenim ocenama odličan film, jedan od boljih i poštenijih u novijoj srpskoj kinematografiji. I jedan od retkih u poslednjoj deceniji u kojem nema autošovinizma, antimiloševićevske „partizanštine” i primitivne, „prodemokratske” i antinacionalne propagande. Ali teško je brčkati se dugo u kaljuzi, a ostati čist i neukaljan. A naši, domaći, srpski umetnici, kulturni, javni i politički radnici su godinama vežbali da se posipaju pepelom i da se u ime Srbije izvinjavaju i za što jesu i za što nisu krivi. Tako su političari sticali epitet „demokratskog lidera” i „faktora stabilnosti”, a umetnici dobijali aplauze, nagrade, uloge i koproducentske ugovore od regionalnih i evropskih kulturnih institucija. A, bogme, i ovde kod kuće bivali hvaljeni zato što „otvaraju vrata”, „uspostavljaju porušene mostove” i „doprinose regionalnoj saradnji”.
I pošto je već takvo stanje uspostavljeno kao više-manje prirodan i podrazumevani „standard”, zašto se onda čuditi i zgražavati ako u svojoj gluposti, bahatosti ili neiskustvu poneki umetnik ili NVO aktivista ode i koji korak dalje, pa u žaru dobrosusedstva i regionalne saradnje, eto, malo javno podrži i optuženog za ratne zločine protiv sopstvenog naroda?
glavni urednik časopisa ,,Nova srpska politička misao”

Posle 5.000 operacija srca sumnje u licencu lekara
Lekarska komora Vojvodine izdala je licencu dr Aleksandru Nikoliću bez odgovarajuće diplome supspecijalizacije kardiohirurgije, saopštila je juče Lekarska komora Srbije. Navedeno je da nijedan medicinski fakultet u Srbiji nije izdao spornu diplomu i da je rešenje Regionalne lekarske komore Vojvodine o ispunjenosti uslova za njeno izdavanje – nezakonito. Spekuliše se da je na osnovu te licence dr Nikolić ranije radio na Institutu za kardiovaskularne bolesti u Sremskoj Kamenici i Institutu „Dedinje” u Beogradu, a sada u Crnoj Gori i Makedoniji. On sam, odbacujući tvrdnje Lekarske komore Srbije, kaže da je u Srbiji uradio više od 5.000 operacija na otvorenom srcu.
U saopštenju LKS navodi se da pod imenom Aleksandra Nikolića nijedan od nadležnih medicinskih fakulteta u zemlji nije nostrifikovao bilo kakvu diplomu iz inostranstva iz oblasti kardiohirurgije i da je zato nejasno po kojem je kriterijumu doneta odluka da se izda sporno rešenje. U ovoj ustanovi kažu da po dobijanju spornog rešenja nisu pristupili izdavanju licence Nikoliću, jer je naknadnom proverom u centralnom informacionom sistemu LKS uočeno neslaganje u zvanju, pošto dr Aleksandar Nikolić u njihovoj bazi ima samo specijalizaciju opšte hirurgije.
– Zatražili smo sva njegova dokumenta na uvid, ali je predsednik Regionalne lekarske komore Vojvodine dr Branislav Perin odbio da ih dostavi. Ostaje nejasno, po kom kriterijumu su izdali sporno rešenje o ispunjenosti uslova za licencu dr Aleksandra Nikolića kao kardiohirurga. Lečenje pacijenata na najkvalitetniji način naš je najvažniji interes i cilj. LKS neće dozvoliti da bilo ko dobije licencu za stepen znanja koji ne poseduje, jer lekar s takvom licencom može dovesti u opasnost pacijente lečeći ih neodgovarajućim metodama i načinima – istakla je dr Tatjana Radosavljević, direktor Lekarske komore Srbije.
Prema zakonu, za dobijanje zvanja subspecijaliste koje se upisuje na licencu, jedino su legitimne overena fotokopija diplome o završenoj subspecijalizaciji, ili, nostrifikovane inostrane diplome o subspecijalizaciji, koje izdaju nadležni medicinski fakulteti u Srbiji. U konkretnom spornom slučaju ta odgovornost za tačnost podataka leži na dr Branislavu Perinu, predsedniku Regionalne lekarske komore Vojvodine, i dr Zoranu Bulatoviću, predsedniku Izvršnog odbora Regionalne lekarske komore Vojvodine koji je sporno rešenje potpisao, objašnjava dr Radosavljević.
U Regionalnoj lekarskoj komori Vojvodine juče nisu hteli da komentarišu ove navode, objašnjavajući da drže sastanak UO o ovom slučaju, a da će imati još jedan sastanak sutra i da će tek tada moći da daju izjave.
S druge strane, dr Aleksandar Nikolić oko koga se, na neki način, sukobljavaju dve lekarske komore, uopšte ne radi u Srbiji, već na mestu načelnika Centra za kardiohirurgiju u Kliničkom centru Crne Gore u Podgorici. Dr Nikolić, inače rođeni Novosađanin, za „Politiku” ističe da nije na nezakonit način dobio licencu i da o njegovim stručnim referencama najbolje govore rezultati koji su postignuti po njegovom dolasku na čelo Centra za kardiohirurgiju KC Crne Gore. On objašnjava da je od 2009., kada je stupio na tu funkciju, urađeno 318, a 2010. godine 416 operisanih kardiohirurških pacijenata, što je veliki uspeh.
– Više se niko iz Crne Gore ne šalje na operaciju u Srbiju, čime Srbija gubi 300 pacijenata koji su plaćali intervenciju po sedam hiljada evra. Možda i to nekome smeta, pa me ovako blate – kaže naš sagovornik dodajući da je licencu dobio na osnovu priložene dokumentacije.
Dr Nikolić navodi da je diplomirao na Medicinskom fakultetu u Novom Sadu, da je specijalizirao opštu hirurgiju na Medicinskom fakultetu u Beogradu, kao i postdiplomske studije i magistraturu iz oblasti kardiohirurgije, odbranivši i doktorsku disertaciju iz oblasti kardiohirurgije.
– Žao mi je što se moje ime provlači po medijima u takvom kontekstu. Neko je plasiranjem priča oko licence hteo da mi naudi. Imam sertifikate o usavršavanju iz kardiovaskularne hirurgije u raznim zemljama. Od novembra 2002. član sam Evropskog borda torakalnih i kardiovaskularnih hirurga, što mi omogućava rad u zemljama Evropske unije. U Makedoniji sam 2007. godine dobio zvanje subspecijaliste, a u Srbiji je tek 2009. godine uvedena ta subspecijalizacija iz kardiohirurgije. Po svim zakonima dobio sam licencu komore u Crnoj Gori – rekao je dr Nikolić.
Danijela Davidov-Kesar

Zloupotreba žena u reklamama
„Kad bi se neki posmatrač sa strane iznenada obreo u Srbiji i video domaće bilborde, TV kanale i šarene magazine, mnogo toga ne bi mu bilo jasno, ali bi mogao steći utisak da su u zemlji Srbiji žene prelepe i vitke, opsednute mekoćom kose i čistoćom kuće, dok su muškarci mangupska varijanta antičkih heroja. Taj posmatrač takođe bi bio uveren da je glavni ženski afrodizijak omekšivač za rublje, da se žene isključivo bave naukom koja utvrđuje kvalitet higijenskih uložaka i količinu kamenca u vodi, kao i da su patološki ljubomorne na sve ljude koji imaju čiste pločice u kupatilu. Tek u kontekstu postalo bi jasno koliko je ovdašnje oglašavanje već decenijama diskiminatorno ili, popularno rečeno, politički nekorektno”, ocenjuje Nada Torlak, čiji je magistarski rad pod nazivom „Zloupotreba žena u oglasima” nagrađen u okviru projekta „Borba protiv seksualnog i rodno zasnovanog nasilja” koji se sprovodi pod okriljem Uprave za rodnu ravnopravnost Ministarstva rada i socijalne politike. 
Analizirajući brojne oglase kojima obiluje marketinški univerzum u Srbiji, ali i u svetu, ona konstatuje da se žensko telo zloupotrebljava u najrazličitije svrhe, a najčešće bez razloga i bez ikakve veze s proizvodom – u oglasima za pivo, automobilske gume ili automobile.
– Kada oglašivači nemaju bolji način, ali ni mašte ni poslovnog morala, svoje proizvode najčešće prodaju uz sliku lepog ženskog tela, iako ti isti proizvodi nisu namenjeni lepšem polu. Na dobar ukus i etički kodeks danas u trci za osvajanjem tržišnog učešća oglašivači skoro da ne obraćaju pažnju, a lošem ukusu se povlađuje pod parolom da „publika to traži” – ističe Nada Torlak.
Naša sagovornica dodaje da pažljivim analitičarima ovdašnje „umetnosti” oglašavanja sigurno nije promakao bilbord na kome je prikazana polunaga balerina u izazovnoj pozi koja reklamira automobilske gume. Osim što je veoma neinventivno prikazivati zgodno žensko telo sa automobilskim gumama, kada se tome doda i verbalna poruka koja je ugrađena u reklamu „prilagodljiva svakoj podlozi” suočavamo se sa tipičnim primerom prikrivene polne diskriminacije u jednom estetski krajnje nemuštom pakovanju, konstatuje Nada Torlak. Navodi kao „interesantan” primer i oglašavanje kupovine automobila na lizing preko jedne strane banke, gde je predstavljena žena koja liže automobil poručujući „lizni me”. Zanimljiv je i primer bilborda za oglašavanje pića gde mlada žena zavezanih očiju liže flašu tog pića. Jedna dublja psihološka analiza bi pokazala da sve ove poruke sa „lizanjem” sadrže i podsvesno diktirane mizogine poruke o tome da su žene „jezičare”. Ta mizoginost ponekad prelazi i u (makar podsvesnu) patologiju, konstatuje Nada Torlak.
Ona takođe ističe da su tipologije žena u oglasima brojne, ali da se većina istraživača slaže se u tome da u osnovne tipove žena koje domaće oglasne agencije promovišu spadaju „žena-dete”, „žena.-žena” i „žena-majka”.
– Prvi tip baziran je na oglasnim porukama u kojima je jedna devojčica ljubomorna, na primer, na mekoću papira koji koristi njena drugarica ili u oglasima u kojima tek stasala tinejdžerka odlazi na svoj prvi ljubavni sastanak opijena mirisom najnovijeg osveživača za rublje. Drugi tip „žena-žena” ima brojne podvrste, ali uglavnom podrazumeva neku vrstu emancipovane domaćice – one koja je lepa i negovana, ali istovremeno do krajnosti posvećena svom domaćinstvu. Ovaj tip žene se prepoznaje po tome što muškarce zavodi širenjem svog blistavo belog rublja, što već zavedenog mužjaka dodatno zavodi čekajući ga naga sa vanglom instant krompir-pirea ili po tome što mu, izmučenom celonoćnim radom, donosi šolju tople mirisne kafe. Treći tip „žena-majka” možda je i najraznovrsniji i obuhvata svekrve koje ne veruju u snajkin svemogući deterdžent za mašinsko pranje suđa i mlade majke koje svojoj deci opraštaju najgore nestašluke zbog toga što poseduju kesu praška koji pere sve fleke na čarapama – zaključuje Nada Torlak.
Katarina Đorđević

Ljajić obećao penziju poštenom nalazaču iz Sjenice
Ministar rada i socijalne politike Rasim Ljajić obećao je u Sjenici da će poštenom nalazaču novčanika punog novca Milanku Obućini sledeće nedelje biti gotovo rešenje o ostvarivanju prava na invalidsku penziju.
Obućina (58) je javnosti postao poznat kada je pre nekoliko dana pronašao na ulici novčanik pun novca koji je bez razmišljanja odmah predao policiji, iako živi siromašno hraneći svoju porodicu u narodnoj kuhinji.
U novčaniku je, prema policijskom zapisniku, bilo 4.200 evra, 100 dolara i 20 bosanskih maraka, koje Milanko nije ni prebrojao jer ga nije zanimalo koliko novca ima.
Ljajić je tokom današnje posete porodici Obućina uručio nekoliko neophodnih kućnih aparata, u vrednosti od 100.000 dinara.
„Sa gradonačelnikom Beograda Draganom Đilasom pokrenuo sam ovu akciju pomoći porodici Obućina, koja će se odvijati u nekoliko pravaca. Danas smo mu uručili pomoć u osnovnim kućnim aparatima, a u toku je završna faza ubrzanog procesa dobijanja invalidske penzije za Milanka. Nedostaju samo još neka dokumenta koja će on dostaviti narednih dana”, rekao je Ljajić novinarima.
On je istakao da će nastaviti da pomaže porodicu Obućina zbog afirmacije vrednosti koje je Milanko pokazao, ocenivši da je njegov potez vredan afirmacije i poštovanja, jer je dokaz da sve vrednosti nisu izgubljene uprkos teškim vremenima u kojima se živi.
„Njegov gest je dokaz da su moral, poštovanje i dobri komšijski odnosi nešto što je ovde tradicija i što Milanko na najbolji način pokazuje”, rekao je Ljajić.
Milanko Obućina je srčani bolesnik, a terapiju je često do sada preskakao, jer nije imao novca za lekove, a često ni za hleb.
Čelnici lokalne samouprave u Sjenici uručili su mu prošle nedelje jednokratnu novčanu pomoć u visini prosečne mesečne zarade, kao skromnu nagradu za poštenje.

Vraća li se Mira Marković
Izjava Milutina Mrkonjića, potpredsednika Socijalističke partije Srbije, povodom godišnjice Miloševićeve smrti da očekuje da će njegova porodica moći jednog dana da se vrati u Srbiju te da se radi na tome, uzburkala je javnost. Koliko je zaista realno da Mirjana Marković, koja je po nekima tokom devedesetih godina bila omraženija i od Miloševića, ponovo živi u Srbiji? Da li osim sudskog procesa koji izbegava ima i političkih prepreka za njen povratak?
Socijalisti se, kako kaže njihov lider Ivica Dačić, zalažu da se pitanje krivične odgovornosti udovice bivšeg predsednika SPS-a Slobodana Miloševića i predsednice JUL-a Mire Marković razreši i da se na taj slučaj „stavi tačka”. „Više puta smo se kao stranka zalagali da se to pitanje razreši”, rekao je juče Dačić, a prenosi Tanjug, i ponovio generalni stav socijalista da ako je neko kriv treba da i odgovara te da se to odnosi i na Markovićevu.
Komentarišući Mrkonjićevu izjavu, lider socijalista kaže da je „poznato da Mrkonjić ima specifičan lični odnos” prema Miloševiću.
U nezvaničnim razgovorima socijalisti kažu da ih Miloševićeva udovica uopšte ne zanima i da se njome ni najmanje ne bave u stranci.
Advokat Zdenko Tomanović koji brani Markovićevu kaže za „Politiku” da nije upoznat sa bilo kakvim pripremama za njen povratak. Ali je, kako naglašava, upoznat sa stavom tužilaštva koji „pojednostavljeno glasi – nije važno kakvo je činjenično stanje, da li postoje dokazi, važno je da Mirjana Marković bude optužena”.
Nova, prekvalifikovana optužnica, kako ističe, puna je manjkavosti i lako se može oboriti.
„Nedelju dana pre nastupanja zastarelosti dela za koje su je teretili, a to je bilo protivzakonito posredovanje da se dadilji njenog unuka dodeli stan, na osnovu istih činjenica promenili su pravnu kvalifikaciju i to nazvali zloupotrebom službenog položaja. Jedino što nije sporno je da Mirjana Marković nije imala nikav službeni položaj već je bila supruga Slobodana Miloševića što nije službeni položaj. A koliko su žurili dokaz je i to što su napisali da se to desilo u oktobru 2010. godine”, objašnjava Tomanović.
Na pitanje zašto se Mirjana Marković ne vrati u zemlju i obori optužnicu ako je sve tako jasno, Tomanović kaže da je on kao njen advokat savetovao da se ne vraća u zemlju, jer bi oslobađajuća presuda u tom predmetu bila doneta tek nakon što bi nekoliko godina provela u pritvoru. A zaključak da bi se to tako desilo, kako kaže, iznosi na osnovu profesionalnog stava o tom predmetu jer „ona nikada ne bi mogla da bude osuđena za to krivično delo”.
O istrazi koja se protiv Markovićeve vodi pred Specijalnim sudom zbog sumnje da je sa sinom Markom Miloševićem bila vođa organizovanog šverca duvanom, Tomanović nije mogao da govori jer, kako ističe, nije njen advokat u tom postupku.
Naglašavajući da Mirjana Marković od strane sudova treba da bude tretirana kao i svaki drugi građanin, sociolog Milan Nikolić kaže da je njena prošlost takva da je najmanje što treba da očekuje istraga.
„Pošto svi treba da budu jednaki pred zakonom, onda i ona mora da se nađe pred sudom, a onda sud neka odluči da li je kriva i da li treba da ide u zatvor ili ne. U svakom slučaju za veliki broj građana Srbije ona nije dobrodošla. Taj procenat je verovatno oko 70 odsto”, smatra Nikolić.
I profesor Univerziteta Union Zoran Ivošević deli ovo mišljenje. „Ona je vladala Miloševićem, a on nama i ja se ježim od pomisli da se ona ponovo uključi u normalan život. Dok su našu decu jurili po ulicama njihov sin i ćerka su se bogatili, švercovali naftu i duvan”, kaže Ivošević koji podseća da se devedesetih godina uveliko pričalo o spiskovima ljudi za odstrel i da se pričalo da su ti spiskovi bili prvo ispod njene ruke.
„Ona treba da se vrati, ali u zatvor, a ne da bude slobodan građanin. I ne samo ona nego i njen sin, a svi znamo šta je radila dok je bila na vlasti”, kaže Ivošević.
Istoričar Čedomir Antić, predsednik Naprednog kluba, pita šta znači izjava „radimo na tome da se vrati”.
„Ona može da se vrati kad god hoće, ne postoji nikakva institucija progonstva. Samo je problem što mora na sud, svi smo ravnopravni građani i svi moramo pred sud. Ona mora da se pojavi pred sudom ovog naroda kakav god da je taj sud. U vreme kada je Miloševićeva vlast nas zvala na sud mi smo izlazili jer je to sud naše države”, kaže Antić uz napomenu da ipak ne može da razume neke postupke naših sudova koji izdaju pa povlače međunarodne poternice ili različito tretiraju ubistvo u zavisnosti od toga ko je u pitanju.
„Ako su mogli da se pomire sa Dačićem, mogu i sa njom. Ako mogu da tvrde da su dva bola ista, bol za Đinđićem i bol za Miloševićem, onda mogu sve. U krajnjoj liniji da nije bilo haškog suda pitam se gde bi sad bio Milošević, možda bi bio ministar ili premijer.
Zašto su sada socijalisti prihvatljivi, koje su to njihove zasluge”, kaže Antić.
J. Cerovina
----------------------------------------
Za šta se tereti Miloševićeva supruga
Do kraja septembra prošle godine Mirjana Marković teretila se za nedozvoljeno posredovanje u vezi sa nezakonitom dodelom stanova Vlade Republike Srbije. S obzirom na to da je pretila zastarelost krivičnog dela za koje se teretila, Više javno tužilaštvo u Beogradu prekvalifikovalo je optužnicu protiv nekadašnje predsednice JUL-a, pa se ona sada tereti za zloupotrebu službenog položaja podstrekavanjem. U prekvalifikovanoj optužnici, nadležno tužilaštvo je zatražilo i da se Markovićevoj, imajući u vidu način i težinu izvršenog dela, sudi u odsustvu. Tužilaštvo je tada podsetilo i da je za suprugom Slobodana Miloševića još na snazi Interpolova crvena poternica, jer je nedostupna srpskim pravosudnim organima.
Prema navodima prekvalifikovane optužnice, Markovićeva se tereti da je kao predsednica direkcije JUL-a iskoristila službeni položaj tako što je nekadašnjeg generalnog sekretara Vlade Republike Srbije i vladinog člana Komisije za stambena pitanja Živku Knežević podstrekla da dodeli stan Iloni Pešić, dadilji svog unuka, iako ona nije ispunjavala zakonom predviđene uslove. Prema daljim navodima optužnice, Markovićeva je Kneževićevu obavestila da stan je Pešićevoj, inače radniku Zdravstvenog centra Požarevac, dodeljen bez pravnog osnova i mimo sednice Komisije za stambena pitanja Vlade Srbije.
Advokat Mirjane Marković ponudio je tadašnjem Okružnom sudu u Beogradu jemstvo od 15.000 evra kao garanciju da će se ona pojaviti na suđenju. Sud je prihvatio jemstvo, ali je ono, zbog neodazivanja Markovićeve na sudski poziv, pripalo pravosudnom budžetu Srbije.
Protiv Mirjane Marković i Marka Miloševića pred Specijalnim sudom u toku je i istražni postupak zbog sumnje da su vođe kriminalne grupe koja se devedesetih godina prošlog veka bavila švercom duvana.
M. D. 
---------------------------------------------
Status izbeglice
Nekadašnja predsednica JUL-a napustila je Srbiju u 21. februara 2003. godine i od tada je nedostupna srpskim pravosudnim organima. Generalno tužilaštvo Ruske Federacije zvanično je u avgustu 2008. godine obavestilo tadašnjeg ministra pravde Dušana Petrovića da su Mirjana Marković i njen sin Marko 22. februara 2006. godine dobili status izbeglica u Rusiji. U tom dopisu navedeno je i da na osnovu Evropske konvencije o ekstradiciji, Markovićeva i njen sin ne mogu da budu izručeni Srbiji s obzirom na to da imaju status izbeglica.
M. D.

Počela rasprava o rekonstrukciji Vlade Srbije
BEOGRAD – U Skupštini Srbije je počela sednica na kojoj će poslanici raspravljati o izboru novih članova Vlade Srbije.
Izborom članova Vlade Srbije biće završena njena rekonstrukcija, nakon čega će u kabinetu premijera Mirka Cvetkovića biti 17 ministarstava i 21 član.
Poslanicima će nove članove vlade predstaviti premijer Cvetković, a sednici prisustvuju kandidati za ministre, kao i dosadadšnji članovi kabineta.
Na kraju sednice, posle izbora, ministri bi trebalo da polože i zakletvu, koja glasi: zaklinjem se na odanost Republici Srbiji i svojom čašću se obavezujem da ću poštovati Ustav i zakon, da ću dužnost člana vlade vršiti savesno, odgovorno i predano i biti posvećen očuvanju Kosova i Metohije unutar Republike Srbije.
Prethodno su u Skupštini Srbije konstatovane ostavke 14 ministara.
Cvetković: Ciljevi vlade ostaju nepromenjeni 
Predsednik Vlade Srbije Mirko Cvetković je, predstavljajući parlamentu program rekonstruisane vlade, rekao da će prioriteti izvršne vlasti ostati nepromenjeni.
Prioriteti Vlade Srbije, kako se navodi u premijerovom ekspozeu, biće puna posvećenost što bržem ulasku Srbije u EU, očuvanje Kosova i Metohije u sastavu Republike Srbije, razvoj privrede Srbije i poboljšanje životnog standarda njenih građana, razvoj socijalno odgovorne države i solidarnog društva, beskompromisna borba protiv kriminala i korupcije, i puna saradnja sa Haškim tribunalom.

Nuklearna uzbuna i ekonomski kolaps
Prema izveštajima agencija
Tokio – Japan pokušava da spreči nuklearnu katastrofu pošto je posle prve eksplozije još jedan reaktor u nuklearnoj elektrani „Fukušima-Daiči” ostao bez sistema za hlađenje, samo tri dana posle razornog zemljotresa i cunamija u kojima je poginulo najmanje 10.000 ljudi.
Na najvećem delu severoistoka Japana putevi, železnice, elektrane i luke su teško oštećeni. Šteta – samo u oblasti koju je pogodio cunami – procenjuje se na više 170–180 milijardi dolara. Analitičari upozoravaju da privreda može da upadne u recesiju.
Japanske berze zatvorene su sa gubitkom većim od 7,5 procentnih poena, odnoseći 287 milijardi dolara tržišnih kapitalizacija, što je najveći pad od vremena vrhunca globalne finansijske krize 2008.
Spasioci prečešljavaju region severno od Tokija tražeći preživele od cunamija i pokušavajući da milionima ljudi obezbede struju i vodu posle najveće nacionalne krize nakon Drugog svetskog rata, kako je katastrofu opisao premijer Naoto Kan.
Zvaničnici kažu da je najmanje 10.000 ljudi stradalo u zemljotresu od 8,9 stepeni i cunamija koji je usledio. Agencija Kjodo izveštava da je u ponedeljak samo u dva obalska grada nađeno više od dve hiljade mrtvih.
„Ovo su scene pakla, apsolutno košmarne”, izjavio je Rojtersu Patrik Fuler iz Međunarodnog crvenog krsta obilazeći grad Ocuči na severoistoku. „Situacija je neverovatna, sve je sravnjeno. Vlada kaže da je stradalo možda 9.500 ljudi, polovina lokalnog stanovništva, a strahujem od najgoreg.”
U nuklearnoj elektrani „Fukušima-Daiči” još jedan reaktor je ostao bez sistema za hlađenje, saopšteno je iz japanske vlade, prenosi Si-En-En. Problem je uočen na reaktoru broj 2 nakon što je došlo do eksplozije u zgradi u kojoj se nalazi reaktor 3, rekao je šef kabineta Jukio Edano.
„Smatramo da je hidrogenska eksplozija u toj zgradi prouzrokovala kolaps sistema za hlađenje rektora 2”, naveo je on.
Više od 80.000 ljudi evakuisano je iz zone oko ugrožene nuklearke, dok je 450.000 evakuisano sa područja severoistoka.
Inženjeri u nuklearci razmatraju mogućnost ubrizgavanja morske vode u reaktor kako bi improvizovali rashladni sistem i upozoravaju na mogućnost topljenja jezgra nuklearnog reaktora, prenosi Bi-Bi-Si.
Tokijska kompanija za električnu energiju, koja rukovodi elektranom, poručuje međutim da su debeli zidovi oko jezgra reaktora netaknuti, što umanjuje rizik od radijacije.
SAD su saopštile da su, nakon što je registrovana nešto slabija radijacija 160 kilometara od obale, iz tog područja povukle jedan od svojih nosača aviona.
Agencija Kjodo je prenela da je juče došlo do požara u blizini jedne od elektrana u Fukušimi, gde se izlila nafta iz tankera. Lokalni mediji su javili da je požar ugašen posle tri sata i da vatra nije zahvatila tanker.
Sem opasnosti od nuklearki i eventualnih novih potresa, Japance pritiska nestašica hrane, vode i struje. Japanska vlada, privatne organizacije i međunarodna zajednica su se udružile kako bi se izbegla kriza. 
Humanitarnim radnicima i spasilačkim timovima pridružilo se 100.000 vojnika u akciji spasavanja preživelih i dostavljanja potrebnih dobara u skloništa za ljude koji su ostali bez kuća ili su evakuisani iz ugroženih oblasti.
Većina prodavnica i benzinskih pumpi je ispražnjena. U gradu Sendaju ljudi su mirno u redovima čekali da kupe potrebne proizvode, a u jednom ponovo otvorenom supermarketu dozvoljeno im je da kupe po najviše dva grejpfruta, dva pomorandže, čokoladu, pet kesica čipsa i dve konzerve tunjevine. Redovi su se pravili i ispred malo preostalih telefonskih govornica, preneo je AFP.
Prema podacima UN, 2,6 miliona domaćinstava nema struju, 3,2 miliona ljudi je ostalo bez zaliha gasa, a 1,4 miliona Japanaca nema vodu za piće.
Grad Išinomaki u prefekturi Mijagi, sa oko 165.000 stanovnika, ostao je bez struje, hrane, vode i komunikacija, a zbog oštećenih puteva nije im dostavljena humanitarna pomoć.
Portparol Crvenog krsta za azijsko-pacifički region, koji radi u tom gradu, izjavio je da traje „očajna trka sa vremenom da se spasu oni koji su možda zarobljeni i ranjeni ispod ogromnih nasipa otpada”.
U bolnicama, prema njegovim rečima, nema neiskorišćenog prostora, medicinsko osoblje spava pored povređenih, a i dalje dolaze ljudi kojima je potrebna medicinska pomoć.
U priobalnim gradovima voda je izbacila stotine tela, krematorijumi su preplavljeni, a spasilačkim radnicima nestaju vreće za tela.
U evakuacionim centrima, kojih ima oko 2.000 širom zemlje, smešteno je više od 500.000 ljudi, saopštila je Kancelarija UN za koordinaciju humanitarnih poslova, dodajući da su najpotrebniji hrana, voda za piće, ćebad, gorivo i medicinski proizvodi, koje vlada i privatni sektor prikupljaju i šalju u pogođena područja.
„Spasilačke i humanitarne operacije ometane su stalnim naknadnim potresima, upozorenjima na cunami i požarima”, saopštila je ta organizacija, dodavši da službe za vanredne situacije ne mogu da dođu do mnogih mesta na severoistočnoj obali.
Zbog kvarova u japanskim nuklearnim elektranama, koje proizvode trećinu potrebne električne energije u zemlji, uvedene su restrikcije kako bi se uštedela struja.
UN su saopštile da je snabdevanje energijom i gasom kritično, u vreme kada u Japanu temperatura pada i ispod nule tokom noći, a za naredne dane meteorolozi predviđaju sneg i kišu.
Mnogi putevi, mostovi i pruge su uništeni, nastala su klizišta, a glavni autoputevi ka severoistoku zemlje su zatvoreni za sav saobraćaj osim za hitne službe.
-------------------------------------------
Nema evakuacije Srba
Ambasada Srbije u Japanu trenutno ne evakuiše srpske državljane, ali im preporučuje oprez i odlazak iz Tokija u druge, bezbednije delove zemlje, rekao je agenciji Beta ataše Vladimir Milić.
„Neki naši ljudi traže način da napuste Japan, ali naša ambasada se ne evakuiše niti je to trenutno opcija. Imamo opštu informaciju da se prate vesti, ali ne dajemo savet o evakuaciji. Ambasada zvanično savetuje opreznost i odlazak u druge krajeve koji su bezbedniji”, rekao je Milić.
---------------------------------------
Pomoć za hlađenje
Japanska vlada je zvanično zatražila od SAD pomoć za hlađenje nuklearnih reaktora, saopštila je američka Nuklearna regulatorna komisija, a prenosi Rojters. Komisija je poručila da će logistički podržati Japan koliko god bude u mogućnosti.
-------------------------------------------------------
Porasla potražnja za Gajgerovim brojačima
Berlin – U Nemačkoj je posle zemljotresa u Japanu i teških oštećenja reaktora u tamošnjim nuklearnim elektranama mnogostruko porasla potražnja za Gejgerovim brojačima. Prema navodima jedne od najvećih nemačkih firmi za prodaju elektronike, „Konrad”, proteklih nekoliko dana prodato je na stotine ovih aparata. Gajgerov brojač košta između 300 i 500 evra i koristi se u atomskim elektranama za merenje nivoa radioaktivnosti.
------------------------------------------------------
Pomoć iz Srbije za Japan
Crveni krst Srbije pozvao je građane, kompanije, preduzeća, finansijske i druge institucije, kao i sve koji imaju mogućnosti, da se uključe u akciju prikupljanja novčanih sredstava za pomoć žrtvama zemljotresa i cunamija koji su 11. marta pogodili Japan, saopšteno je juče iz te organizacije.
Novac se može uplatiti na račun Crvenog krsta Srbije – Privredna banka a. d. Beograd br. 255-0013100104000-04, sa naznakom „Pomoć stanovništvu Japana”.
Kako se navodi u saopštenju, prikupljena novčana sredstva Crveni krst Srbije uputiće Japanskom Crvenom krstu kako bi se omogućilo dostavljanje humanitarne pomoći ugroženom stanovništvu.
Tanjug
----------------------------------------------------
Putin: Ne postoji globalna opasnost
Moskva – Predsednik ruske vlade Vladimir Putin izjavio je juče da, na osnovu podataka kojima raspolaže, ne postoji globalna pretnja niti opasnost za rusku teritoriju zbog situacije s japanskim atomskim centralama u oblasti koju su pogodili zemljotres i cunami.
Premijer je preneo uveravanja ruskih eksperata da „nuklearne eksplozije, koja bi mogla izazvati rušenje samog korpusa reaktora, ne bi trebalo da bude”.
„Prema informaciji koju dobijamo, naši stručnjaci uvereni su da pretnje po rusku teritoriju nema”, naglasio je Putin.
Ističući da Rusija ne namerava da menja planove o izgradnji atomskih centrala, ruski premijer se, takođe, založio za upućivanje specijalista ruske Federalne agencije za atomsku energiju (Rosatom) u Japan radi kontrole situacije u atomskim centralama pogođenim zemljotresom, preneo je Itar-Tas.

EK zatražila vanredan sastanak AIEA, Japan pomoć od SAD
Evropska komisija danas je zatražila sazivanje vanrednog sastanka Međunarodne agencije za atomsku energiju (AIEA) sledeće nedelje u Beču, povodom nuklearne krize u Japanu.
Evropski komesar za energiju Ginter Etinger naveo je u saopštenju da je zatražio od generalnog sekretara AIEA Jukire Amana da sazove vanredni sastanak tog tela.
„Radi se o informisanju o situaciji (posle eksplozija u nuklearnim centralama u Japanu), organizovanju koordinisanog odgovora i pokretanju razmatranja pitanja nuklearne bezbednosti”, rekao je komesar.
Japan je danas zvanično od AIEA zatražio pomoć i slanje tima stručnjaka posle eksplozija u centrali u Fukušimi.
Tokio je zatražio tehničku pomoć i od SAD u pitanjima koja se odnose na hlađenje nuklearnih reaktora, saopštile su danas američke vlasti.
Zemljotres i cunami koji su pogodili severoistok Japana oštetili su nuklearnu centralu Fukušima 1, udaljenu 250 kilometara od Tokija.
Dve eksplozije u reaktorima 1 i 3 tog postrojenja dogodile su se u subotu i danas, uprkos pokušajima hlađenja i sprečavanja topljenja nuklearnog jezgra.
Plećaš: Ne očekuju se veliki nuklearni problemi u svetu
Naučni savetnik u Institutu za nuklearne nauke „Vinča” Ilija Plećaš izjavio je danas da se ne očekuju veliki nuklearni problemi u svetu zbog eksplozije u nuklearki Fukušima u Japanu, a posebno ne u evropskim zemljama.
Plećaš je u izjavi Tanjugu istakao da je akcident do kojeg je došlo u Japanu različit od havarije koja se dogodila u Černobilju, dodajući da se radi o drugačijem reaktoru.
„U Černobilu je reaktor bio drugačijeg tipa i imao je moderator od grafita, koji se zapalio i otišao u atmosferu”, kazao je on, dodajući da je u Japanu ipak gorivo u betonskoj zgradi, koja je zatvorena.
Problem sa reaktorom u Japanu desio se jer su pumpe koje su hladile reaktor ostale bez energije i voda je preplavila te dizel pumpe, pa je tako gorivo ostalo nehlađeno i zato je izvesna količina vodene pare otišla u atmosferu, objasnio je Plećaš.
„Mislim, da neće da dođe do neke velike kontaminacije u širem smislu”, kazao je on, dodajući da će stručnjaci iz „Vinče” pratiti situaciju i sprovesti stručna merenja.
Plećaš je kazao da je moguće da će za nekoliko dana biti uočeni neki tragovi kakvi su se viđali svojevremeno, kad su bile aktuelne atomske probe, ali bez posledica.
„Ovo je sve jako veliki problem za Japan, ali nadam se da neće biti veliki nuklearni problem u svetu”, istakao je on.
Stručnjaci iz JP „Nuklearni objekti Srbije” ocenili su ranije danas da nema velike opasnosti na globalnom nivou kad su u pitanju eksplozije u nuklearki Fukušima, pa se posledice tog akcidenta ne očekuju ni u Srbiji.
Direktor JP „Nuklearni objekti Srbije” Radojica Pešić izjavio je da se na osnovu dostupnih podataka o akcidentu u japanskoj nuklearnoj centrali mogu očekivati samo lokalne posledice.
„Na osnovu raspoloživih informacija, može da se zaključi da će curenje radijacije iz ovog nuklearnog postrojenja, ako do njega dođe, izazvati lokalne konsekvence”, rekao je Pešić Tanjugu.
Pomoćnik direktora tog preduzeća Jagoš Raičević izrazio je nadu da će problemi u nuklearki biti brzo lokalizovani, ali napominje da trenutno postoji bojazan da bi moglo da dođe do topljenja gorivnih šipki na reaktoru 2.
On je, međutim, dodao, da ohrabruje to što su japanski zvaničnici saopštili da nije došlo do oštećenja reaktorskog suda i što se eksplozija desila u sekundarnom nivou.
SZO: Zdravstveni rizici minimalni od curenja u nuklearki
Svetska zdravstvena organizacija (SZO) saopštila je danas da postoji minimalan rizik po zdravlje ljudi od radioaktivnog curenja u japanskoj nuklearki Fukušima.
„Ono što znamo u ovom trenutku o nivou radijacije, to je da je zdravstveni rizik minimalan u Japanu”, rekao je portparol SZO Gregori Hartl, prenela je agencija AFP.
„To znači da ako je nego pogođen, to nije veliki rizik”, dodao je Hartl.
Hartl je ukazao da je curenje radijacije „veoma malo” iz nuklearnog reaktora oštećenog u razornom zemljotresu koji je pogodio Japan 11. marta.
Prema podacima SZO, 22 ljudi koji žive u tom području zadobilo je „nizan nivo radijacije”.
Međunarodna agencija za atomsku energiju (IAEA) danas je saopštila da je Japan obezbedio 230.000 jedinica stabilnog joda u evakuacione centre kao meru predostrožnosti, u slučaju da se ustanovi da je neophodan, javila je agencija Rojters.
Jos može da bude upotrebljen u zaštiti od raka tiroidne žlezde u slučajevima gde je došlo do izlaganja radijaciji u nuklearnim havarijama.
IAEA je saopštila da je oko 185.000 žitelja područja u okolini nuklearke pogođene zemljotresom evakuisano do 13. marta.
„Jod nije podeljen stanovništvu, već je poslat kao mera predostrožnosti u slučaju da se utvrdi da je neophodan”, dodaje se u saopštenju IAEA.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Državljani Srbije pozvani da napuste Tokio
BEOGRAD – Ambasada Srbije u Japanu obavestila je stotinak državljana Srbije da budu posebno oprezni zbog opasnosti od radijacije iz nuklearne elektrane Fukušima i da, ukoliko je to moguće, napuste Tokio i odu u bezbednije krajeve, izjavio je za Tanjug ataše srpske ambasade Vladimir Milić.
Napominjući da su sličan apel uputile i druge strane ambasade u Tokiju, Milić je rekao da za sada nema organizovane evakuacije državljana Srbije iz Japana.
Prema Milićevim rečima, situacija oko nuklearne elektrane Fukošima se menja iz sata u sat.
„Prvo je eksplodirala zgrada oko reaktora broj 3, vlasti merile radijaciju i rekle da povećane radijacije nije bilo. Zatim je objavljeno da je reaktor 2 izgubio sistem za hlađenje, a zatim je u međuvremenu objavljena vest da su reaktori 1 i 2 delimično ohlađeni, i u tom trenutku nije bilo opasnosti od topljenja”, naveo je Milić.
Prema njegovim rečima, pre oko sat vremena, saopšteno je da je na reaktoru 2 situacija polako stabilizovana i da je mala verovatnoća eksplozije, kao što je bilo na reaktorima 1 i 3.
„Međutim, poslednje vesti od pre pola sata kažu da su u jednom momentu šipke sa nuklearnim gorivom bile potpuno vidljive, odnosno potpuno bez vode oko njih, na reaktoru 2. Razlog za sve to su kvarovi na pumpama koje su ubacivale slanu vodu. Međutim, nemamo još nikakav podatak o tome da li je bilo bilo kakve povećane radijacije u okolini”, ispričao je Milić.
Problem predstavlja i to što se tlo ne smiruje, navodi on, i dodaje da su vlasti proširile bezbednosnu zonu oko nuklearnih elektrana sa 10 na 20 kilometara i da je iz te zone iseljeno 200.000 ljudi.

Nađeno još 3.000 tela, nova eksplozija u nuklearki
TOKIO - U nuklearnoj centrali Fukušima dogodila se još jedna eksplozija u kojoj je povređeno najmanje 11 osoba, a na dve obale u japanskoj prefekturi Mijagi danas je pronađeno oko 3.000 tela, posle razornog zemljotresa i cunamija koji su pogodili tu zemlju.
U nuklearnoj centrali, već oštećenoj u zemljotresu, jutros je bila još jedna eksplozija, u kojoj je povređeno 11 radnika i pripadnika odbrambenih snaga, preneo je AFP.
Eksplozija u reaktoru tri izazvana je nagomilavanjem vodonika, ali zvaničnici su saopštili da kontejner u kojem se nalazi reaktor nije oštećen i da nema velikog porasta radijacije.
Agencija Kjodo javila je da se u termoelektrani u Fukušimi desila eksplozija rezervoara za gorivo.
Policija je do sada potvrdila 1.647 žrtava i 1.720 nestalih u oblastima na severoistoku i istoku Japana, koje su najteže pogođene zemljotresom jačine devet stepeni Rihterove skale.
Oko 1.000 novih tela je pronađeno na poluostrvu Ođika, a još 1.000 u gradu Minamisanriku, gde loklane vlasti nisu uspele da kontaktiraju oko 10.000 osoba, što je više od polovine stanovnika tog grada, preneo je Kjodo.
Policija je saopštila da je na obalama Mijagija nađeno još 1.000 tela koje je izbacila voda.
Japanski premijer Naoto Kan je jutros saopštio da su timovi za vanredne situacije do sada spasili 15.000 preživelih.
Upozorenje na cunami je danas ukinuto u Japanu, saopštio je zvaničnik u prefekturi Fukušima. „Nema više straha od cunamija u ovom trenutku, ali i dalje molimo stanovnike da ostanu na oprezu”, izjavio je zvaničnik agenciji AFP.
Japanska turistička agencija saopštila je da nije potvrđeno gde se nalazi oko 2.500 turista koji su bili u poseti pogođenim oblastima.
Ministarstvo spoljnih poslova Severne Koreje potvrdilo je i prvu žrtvu zemljotresa iz te zemlje, a Kina nije uspela da kontaktira sa oko 100 svojih državljana u gradu Išinomaki u Mijagiju, dok je potvrdila da je skoro 7.000 Kineza koji se nalaze u Japanu na bezbednom.
Cunami je, kako prenosi Rojters, izbrisao sa mape čitava sela i gradove, zbog čega je humanitarna pomoć međunarodne zajednice dostigla ogromne razmere.
Na severositočnoj obali milioni ljudi su bez vode, hrane i grejanja.
Vlada je poslala 100.000 trupa da pomognu u humanitarnim akcijama, poslala je 120.000 prekrivača, 120.000 flaša vode, 110.000 litara benzina i hranu.
Iz Mijagija i još pet prefektura do nedelje je evakuisano oko 450.000 ljudi, ali u nekim skloništima nije bilo dovoljno zaliha vode, hrane i goriva, zbog čega je vlada odlučila da ih dostavi helikopterima snaga za samoodbranu.
Iz zone evakuacije koja je proglašena za oblast oko nukelarne centrale u krugu od 20 kilometara, iseljeno je 210.000 ljudi, ali je danas tamo ostalo 746 pacijenata, starijih osoba i zdravstvenih radnika u tri bolnice i staračkim domovima.
Posle zemljotresa, 11 od oko 50 nuklearnih reaktora, koji se nalaze u najteže pogođenim oblastima prestalo je da radi, a oštećena su najmanje tri reaktora.
Trećina električne energije u Japanu proizvodi se u nuklearnim elektranama, zbog čega će tokijska kompanija za električnu energiju početi restrikcije struje u oblasti Kanto oko japanske prestonice.
Očekuje se da će prekidi struje trajati do kraja aprila i da će to pogoditi većinu od 45 miliona korisnika usluga te kompanije u Tokiju i osam prefektura, a danas će uzrokovati i odlaganje većine usluga železničkih kompanija u regionu.
Danas je bez struje bilo skoro dva miliona domaćinstava na severu zemlje, dok je oko 1,4 miliona kuća ostalo bez vode.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.


  </body>
 </text>
</TEI>