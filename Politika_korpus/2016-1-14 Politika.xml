<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Kakvi će ljudi postati ova deca
U bečkom kompleksu Belvedere do kraja februara traje izložba „Žene Klimta, Šilea i Kokoške”. Stojimo pre neki dan tamo i sve razmišljam šta bi se desilo da se tu nađu deca srpske srednje škole na ekskurziji. Ne znam da li đake danas vode u Belvedere i Albertinu. Moguće. Ipak, čini mi se, prema onome što vidim u vreme masovnih ekskurzija radnika, seljaka, penzionera i poštene đačke i profesorske inteligencije koje u Austriju vodi Dragan Marković Palma, da se češće izlazak u svet obeležava skakanjem u klubu iseljenika uz zvuke pesama koje promovišu dobrovoljno davanje krvi partneru u slučaju ranjavanja u patriotskom ratu ili uličnoj sačekuši. Nije, međutim, Palma tema. Koliko god bila bizarna estetika putovanja koja organizuje, i to je bolje nego da ljudi ne idu nigde.
Gledajući kako Šile crta sestru svoje partnerke ili ženu koja masturbira, razmišljam, zapravo, da li Verbić ima šanse u smušenoj borbi za drugačiju organizaciju predmeta, posebno veronauke i građanskog vaspitanja. Šta kaže razredna koja predaje matematiku ili ruski kada deca počnu da se smejulje i zainteresovano gledaju serije golih žena, eksplicitna međunožja, prikazivanje početka 20. veka u zapadnoj Evropi, koja je, tada, iako izgleda kao da kuva i da se sve menja, još daleko od bilo kakve emancipacije u današnjem shvatanju tog pojma. U kojoj je žena daleko od javnog prostora, a u njemu se, i kada se pojavi, i dalje skoro isključivo smešta u uloge kurtizane, kurve, golog maloletnog modela, dok je u kući sluškinja muškarcu i detetu.
Da li je moguća scena u kojoj decu u parku posle okupi profesorski kolegijum – profesori književnosti, likovnog, istorije, veronauke i građanskog – i pričaju, ali zajedno, o onome što su gledali? Ne o sekundarnim polnim karakteristikama; tone takvog materijala deca danas imaju u mobilnim uređajima koje nose sa sobom. Nije ovo početak 20. veka. Ne o tome, nego o pitanju kako ko predaje svoj predmet, čemu uči decu, kakvi će ljudi sutra postati ova deca kad svoju decu odvedu na izložbu ili odlučuju kakvu će im knjigu kupiti.
Da li, dakle, profesor veronauke osuđuje to što je prikazano i pominje Sodomu i Gomoru? Da li profesorka književnosti, ona i profesor istorije, po povratku u Zaječar, Aleksinac ili Šabac, mogu da naprave zajedno svečanost u čast Svetog Save, a da mladić koji igra osnivača srpske prosvete i ona mala, koja će možda biti glumica, a možda vrhunska bankarka, dok igraju u čast velikog srpskog reformatora, u sebi nose i tračak svesti da je i Sveti Sava išao protiv dogmi, navika, zle krvi, stvarajući i od Srbije, Srpkinja i Srba Evropu u kojoj će, 700 godina kasnije, Roza Majreder s pravom reći „znaćemo šta žene jesu tek onda kada prestane da se propisuje šta bi trebalo da budu”?
To me kopka. Ako nije moguće, mimo pozitivnih izuzetaka kojih u srpskoj prosveti, kao i srpskom društvu u pogledu drugih tema, bogu hvala, ima, onda smo badava krečili. Onda ćemo badava krečiti i hiljade bolničkih i školskih klozeta, što inače smatram odličnom akcijom.
Ako je profesor veronauke zadrti propagator samo jednog pogleda na svet, bez širine da dopusti da postoji i neki drugi svetonazor i da je u redu videti golo žensko telo i pre čina začeća potomstva, ako je profesorka književnosti slučajno radikalna feministkinja koja misli da je samo ženska revolucija rešenje, a muškarci nužno stoka eksploatatorska, ako je profesor istorije obožavanje Tita zamenio nekritičkim obožavanjem Miloševića i izvitoperenim veličanjem vulgarizovanog pravoslavlja... onda nemamo šanse. Pobiće se pred decom. Predstava za Svetog Savu biće parada mučnog kiča, Verbić će i dalje nemušto pokušavati da formuliše dobru ideju koju ima, ali koju niko ne razume kada ga vidi onako uplašenog. Direktor škole će gledati samo kako će da se umili lokalnom trećerazrednom naprednjaku koji je pozvan na školsku slavu, isto kao što se umiljavao i lažnom lokalnom japiju demokrati u prošlom mandatu. Vučić će popustiti i gledati kako da dobije izbore i odustati od Vebera, jer je u takvim okolnostima preskupo braniti Vebera od polugladne partijske vojske kojoj se nudi Nikolić s naramkom slame koju unosi u predsedništvo. Opozicija će pričati samo kako bi prosvetarima duplirala plate, pošto za njih prekosutra ne postoji. Profesori književnosti, veronauke i istorije će se pomiriti jedino kada treba zajedno da se bore za polutke.
Ionako ništa od toga više neće biti važno za deset godina kada ona deca koju sam zamislio da gledaju muškarca, ženu, krevet i akciju u Belvedereu, postanu odrasli ljudi. Važno je da li će biti zatucani, uskogrudi, loše obrazovani sa zvučnim diplomama ili će postati „mejbi bum” srpska generacija koja će umeti da komunicira sa svetom oko sebe. Nisam optimista, iako po prirodi nisam pesimista.
Direktor Trust Market Research

Spasavanje duša
Samoubistvo četrnaestogodišnjeg Mahira Rakovca iz Sarajeva, sredinom decembra, skokom sa zgrade u kojoj je stanovao, žestoko je uzdrmalo javnost u celoj BiH. Dečak je žrtva tzv. vršnjačkog nasilja. Kada više nije mogao podneti svakodnevna ponižavanja i maltretiranja svojih školskih drugova, uvukao se u sebe, učaurio, kako je rekla njegova majka, i kada krhka dečja duša nije mogla naći izlaz, odlučio se na skok u smrt.
Pokušao sam naći sličnost između ove tragične smrti sa identičnim činom njegovog vršnjaka Alekse Jankovića, koji se bacio sa prozora zgrade u kojoj je stanovao, u Nišu 2011. godine. Aleksa je, takođe, bio žrtva vršnjačkog nasilja u školi. Međutim, sličnosti je malo, osim da su obojicu maltretirali školski drugovi. Aleksa je bio žrtva besprizornih vršnjaka iz problematičnih i rasturenih porodica, koje je odgajala ulica, a Mahir je žrtva dece iz „viđenijih sarajevskih porodica“.
Tek nakon Mahirove sahrane u javnosti se saznalo da je sin profesorice Alise Mahmutović i dr Dubravka Lovrenovića, univerzitetskog profesora. Škola u koju je išao je privatna, s malim brojem učenika u odeljenjima, zvanično Međunarodna osnovna škola, poznatija kao tursko-bosanska škola. Nebošnjačka deca i deca iz mešovitih brakova su u ovoj školi izuzetak. Iz otvorenog pisma majke preminulog učenika vidljivo je da Mahir nije hteo da opterećuje svoga poočima Dubravka, kojeg je jako voleo, ali nakon njegove smrti pojedini učenici su izneli istinu na videlo: Mahir je nazivan različitim pogrdnim imenima: Vlašče, Karalovro (po očuhu Lovrenoviću), a majku su pred njim nazivali najpogrdnijim imenima zbog udaje za nemuslimana. Uz sve to, Mahira su u školi njegovi vršnjaci silovali kuhinjskom oklagijom!
Nakon što se grad podigao na noge, oglasilo se i nadležno ministarstvo obrazovanja poražavajućom izjavom da oni nemaju uvid u nastavni kadar privatnih škola, pa čak ni kvalifikacionu strukturu predmetnih nastavnika! Sada je sve na istražnim organima, mada vlada uverenje da će biti kao i u ranijim slučajevima nasilja dece iz tajkunskih i stranačkih porodica – ništa.
Pre dvanaest godina na tri sarajevska groblja za jednu noć polupana su macolama 32 nadgrobna spomenika, od kojih je trećina bila iz 19. veka. Spomenici su sa pravoslavnog, katoličkog i partizanskog groblja. Počinioci su već sledećeg dana uhapšeni. I tu nastaje problem: otac jednog dekan je fakulteta, otac drugog glavni urednik u novinama, a trećeg visokopozicionirani član stranke. Šteta je nemerljiva, jer je bilo spomenika od izuzetne umetničke i istorijske vrednosti. Tadašnja predsednica Skupštine sarajevskog kantona Meliha Alić (gimnazijski profesor) na konferenciji za medije objasnila je da su to, inače, fini momci koji su malo popili, pa, eto, uradili što nije trebalo. Spomenici, razbijeni i već delimično utonuli u zemlju i dalje leže na starim grobljima. Mladići iz „dobrih“ porodica – amnestirani. Ubrzo posle toga maloletnici su na ulici polili benzinom i zapalili bespomoćnu staricu Ljubicu Spasojević, koja je preminula, a nedugo potom druga grupa u tramvaju je nožem ubila učenika Denisa Mrnjavca!
Ovde valja pomenuti i nešto što govori o širem društvenom kontekstu svih ovih događaja: Mustafa Spahić, imam Čobanija džamije u Sarajevu i profesor Gazi Husrev-begove medrese, koji je u anketi sarajevskog magazina „Bh dani“ 2008. zauzeo peto mesto među deset najistaknutijih ličnosti, samo koju godinu ranije napisao je tekst koji je Rijaset islamske zajednice u BiH objavio u knjizi „Mješoviti brakovi“. U tekstu prof. Spahić poredi ovakve brakove sa silovanjima u ratu: „Mada su nam svima ova silovanja teška, nepodnošljiva i neoprostiva, ona su sa stajališta islama lakša i bezbolnija od mešovitih brakova, dece i prijateljstava iz njih. Najteži je greh što smo mi te brakove prihvatali kao nešto normalno.“ Dakle, ljubav koja se kruniše brakom opasnija je i neprihvatljivija od jednog od najtežih i najgnusnijih krivičnih dela! Ali je greh, i to, kako naglašava Spahić – najteži, čak i samo prihvatiti takve brakove kao nešto normalno! Uzgred treba reći da je Spahić u procesu protiv Mladih muslimana 1983. godine osuđen na pet godina zatvora. A Mahirovi roditelji žive upravo u takvom, mešovitom braku...
Mahir je bio primeran učenik i hteo je da pred roditeljima sakrije svoje ogromne probleme. To ga je koštalo života. Njegov poočim kaže da je Mahir žrtva dece iz porodica tzv. tranzicijske elite. Njegovi roditelji žele da osnuju fondaciju „Mahir i Aleksa“ i da na taj način skrenu pažnju na regionalni problem vršnjačkog nasilja. Pa i da pomognu, kako rekoše, u spasavanju dečjih duša.
Član Udruženja novinara BiH

Kineske berze
Čitali smo i slušali kako je Kina, tačnije Narodna banka Kine, obarajući kurs juana, uticala na pad vrednosti akcija na berzi i kako taj potez vodi „valutnom ratu”.
Međutim, obaranje vrednosti domaće valute ne može biti razlog za pad vrednosti akcija. Naime, slabiji kurs pogoduje proizvođačima da imaju više narudžbina, da lakše izvoze i da uvozna roba bude skuplja na domaćem tržištu i time manje konkurentna. Ukratko, da ukupno bolje posluju. Slabiji juan nije i ne može biti razlog da neko prestane da bude vlasnik preduzeća koje će u sagledivoj budućnosti, baš zbog slabijeg juana, imati veću prodaju i više porudžbina i da baš tada odluči da proda akcije.
Kina je u protekloj godini oborila kurs juana za oko šest odsto i to tako što je prvih šest meseci čekala da vidi efekte obaranja vrednosti japanskog jena za oko 20 procenata i evra za oko 17 odsto, pa je u poslednjih šest meseci oborila svoj kurs za oko šest odsto. Dakle, mnogo manje od konkurenata i kao neophodni odgovor na dramatično smanjivanje vrednosti njihovih valuta (time su i Japan i evrozona pokušali da kreiraju privredni rast, što Japanu nije uspelo, a evrozoni jeste na veoma niskom nivou). Ono što Zapad nervira jeste činjenica da ne može da predvidi deviznu politiku Narodne banke Kine i da na tome mešetari, a uzroci eventualnog valutnog rata (koji se manjim intenzitetom vodi već neko vreme) leži isključivo u postupcima Amerike, Britanije, evrozone (Nemačka–Francuska) i Japana.
Vrednost akcija na kineskoj berzi sigurno je naduvana, kao i na svim ostalim berzama, zbog enormnog štampanja novca i Federalnih rezervi i Banke Engleske i Evropske centralne banke i Japana. Njihova vrednost će stoga sigurno pasti na svim berzama, pa i na kineskoj.
Ono gde zaista vidim nadolazeći krah, to je tržište tzv. municipalnih obveznica u Kini. Reč je o zaduženjima lokalnih nivoa vlasti kojima Kina nije garancija. Naime, lokalni organi mogu da se zaduže samo do nivoa koji odobrava ministarstvo finansija, a oni su se zaduživali preko tog iznosa. To je učinjeno na taj način što su lokalni organi osnivali preduzeća koja su se onda zaduživala. Taj dug je u velikoj meri bez ikakvog pokrića i, ako treba „bežati” iz nekih kineskih hartija od vrednosti, onda su to upravo ove obveznice i druge dužničke hartije.
Stvarna slika je bitno drugačija od one koju, nažalost, prenose i naši mediji.
Advokat

Umro Đorđe Smiljanić
Sport, a posebno fudbal, ostao je bez jednog od svojih najvernijih poklonika. Mi, u Sportskoj rubrici „Politike”, bez izvrsnog kolege i iskrenog prijatelja. Njegova porodica bez oslonca, jer je bio potpuno posvećen supruzi i trojici sinova.
Vest o smrti Đorđa Smiljanića (9. april 1963 – 13. januar 2016) potresla je mnoge. Javljali su nam se ljudi pitajući u neverici da li je to tačno. Na žalost, jeste.
Đole je otišao tiho kako je i živeo. Nikome nije bio na smetnji, a svima je bio na usluzi.
Kome god je trebao neki podatak, naročito iz fudbala, obraćao se njemu. A on nije pričao napamet ili po sećanju. Kod njega je sve bilo provereno i samo je takve podatke prenosio – i kolegama i čitaocima.
Zbog toga je 2000. godine i pozvan da pojača našu Sportsku rubriku. I to se primetilo na našim sportskim stranama. A pored raznih zanimljivosti, kojima samo dobar poznavalac fudbala i strpljiv novinar-istraživač može da obraduje čitaoca, Smiljanić je izveštavao ni po babu, ni po stričevima.
Imao je primedbe na stanje u našem fudbalu, ali je uvek imao razumevanje za igrače. Pogotovu one mlađe i najmlađe. Voleo je da prati fudbalere iz tih kategorija, da otkriva koji će od njih biti neko i da zapaža šta još nekom fali, pa da sutra bude as.
Izveštavao je sa Svetskog prvenstva u Južnoj Africi 2010. Poslednjeg velikog takmičenja na kojem su učestvovali naši fudbaleri. I žarko je želeo da još piše o našoj reprezentaciji sa takvog turnira.
Ta želja, a i mnogo druge (na primer, da gleda 150. „večiti derbi” u fudbalu), neće mu se ostvariti, jer ga je smrt prerano otrgnula. A ulazio je u godine kada se najviše pruža i na ovom poslu, i u porodici.
Kaže se da novinski tekstovi žive kratko. Retko koji preživi jedan dan. Đorđe Smiljanić je, na sreću, ostavio ne samo dublji trag, nego i putokaz kako da se ide dalje.
Zahvaljujući njegovoj bezgraničnoj ljubavi prema fudbalu (tugovao je, recimo, kad nije mogao da nađe prenos neke utakmice sa afričkog prvenstva ili nekog kadetskog ili juniorskog međunarodnog turnira) dobili smo „Fudbalski godišnjak” koji je izdavao naš nacionalni savez.
Deceniju i po je on „obrađivao” utakmicu po utakmicu, fudbalera po fudbalera, takmičenje po takmičenje (domaće i inostrano) i tako to sačuvao od zaborava.
Ako fudbal može nekome da se oduži, onda to najlakše može Đorđu Smiljaniću. Dovoljno je da „Godišnjaci” nastave da žive...
A mi ćemo da podsetimo na njega u petak  u 13 č u sali „Politike”. Umesto na svetsko prvenstvo u fudbalu ispratićemo ga u subotu u njegovu večnu kuću (Novo bežanijsko groblje, opelo u 13,45 č, sahrana u 14,15). Ispratićemo ga, ali nećemo da ga zaboravimo...
I. C.

„Lenovo” tvrdi da će „Motorolini” mobilni i dalje postojati
Kompanija „Lenovo” saopštila je da će mobilni uređaji „Motorole”, koja je deo „Lenova”, i dalje postojati u okviru brendova „Moto” i „Vibe”. List „Gardijan” izvestio je prošle sedmice da će proizvođač mobilnih telefona i laptopova „Lenovo” ukinuti pionirski brend „Motorola” dve godine pošto ga je kupio.
„‘Motorola’ mobilni uređaji će i dalje postojati kao deo kompanije ‘Lenovo’, a svi naši mobilni uređaji su zasnovani upravo na dizajnu i tehnologiji ‘Motorola’ mobilnih telefona”, navodi se u saopštenju „Lenova”, prenela je Beta.
„Lenovo” će koristiti brendove „Moto” i „Vibe”, a „Motorola” brend nije korišćen još od predstavljanja „Moto X” uređaja 2013. godine
„Motorolu” je od „Gugla” 2004. godine kupila kineska kompanija „Lenovo”, posle čega je imala uspeha u poslednje dve godine. Lansirala je model „Moto G”, koji je vratio taj brend, i značajno povećala udeo na tržištima, naveo je „Gardijan” prošle sedmice.

Preminuo britanski glumac Alan Rikman
Britanski glumac Alan Rikman, poznat po ulogama u filmovima „Razum i osećajnost”, serijalu „Hari Poter”, „Umri muški” i „Robin Hud”, preminuo je danas u 70. godini, izvestile su svetske agencije.
Njegova porodica saopštila je da je glumac bolovao od raka, preneo je Bi-Bi-Si.
Rođen je 1946. u Londonu u radničkoj porodici. Bio je stipendista Londonske kraljevske akademije dramskih umetnosti. Karijeru je počeo u pozorištu igrajući u nizu predstava od kojih mu je jedna, 1987. godine, donela nominaciju za nagradu „Toni”.
Rikman je dobio Bafta nagradu Britanske filmske akademije za ulogu šerifa od Notingema u filmu „Robin Hud: princ lopova” iz 1991. u kojem je igrao uz Kevina Kostnera, a priznanja „Emi” i „Zlatni globus” za naslovnu rolu u biografskom TV filmu „Raspućin”. Pored lika Raspućina, tumačio je i neke slavne osobe kao što su Marko Antonije ili Ronald Regan, a učestvovao je i u nekoliko pozorišnim mjuzikla.
Igrao je u prvom delu serijala „Umri muški” u kojem je tumačio lik negativca Hansa Grubera, ali i u čuvenoj melodrami „Razum i osećajnost” Anga Lija. U filmu „Dogma” Kevina Smita, britanskoj komediji „Zapravo ljubav” i naučnofantastičnom spektaklu „Autostoperski vodič kroz galaksiju” pokazao je talenat za komediju. Pamte se i njegove role u horor mjuziklu „Svini Tod: pakleni berberin iz Ulice Flit” i ekranizaciji romana „Parfem: hronologija jednog zločina”.
Postao je jedan od najomiljenijih britanskih glumaca, zahvaljujući ulozi profesora Severusa Snejpa u filmovima o Hariju Poteru. Lik Snejpa, kojeg je Rikman maestralno odigrao u serijalu o dečaku čarobnjaku, proglašen je za najbolji među svim likovima koji su se pojavili u osam filmova o Hariju Poteru, prema istraživanju britanskog magazina „Empajer” pre nekoliko godina.

„Povratnik” favorit za Oskara
Film „Povratnik”, drama o preživljavanju lovca na divljači koji je ostavljen da umre u uslovima surove zime u planinama Amerike, osvojio je 12 nominacija za predstojeću, 88. dodelu Oskara, objavljeno je danas u „Semjuel Goldvin” teatru u Beverli Hilsu.
Film Alehandra Gonzalesa Injaritua nominovan je za najbolji film, režiju, glavnu mušku ulogu (Leonardo Dikaprio), sporednu mušku ulogu (Tom Hardi), fotografiju, montažu, scenografiju, kostim, šminku, vizuelne efekte, zvuk i montažu zvuka.
Američka filmska akademija uvela je 2010. godine pravilo da u konkurenciji za najbolji film može da bude uvršćeno do 10 dela, a uz „Povratnika” odabrano je još sedam filmova: „Prevara veka”, „Most špijuna”, „Bruklin”, „Pobesneli Maks: autoput besa” koji ima 10 nominacija, „Marsovac” (sedam nominacija), „Soba”, i „Spotlight”.
Pored Injaritua, koji je prošle godine dobio Oskara za režiju „Čoveka-ptice”, za najboljeg reditelja nominovani su: Adam Makej („Prevara veka”), Džordž Miler za „Pobesnelog Maksa: autoput besa”, Leni Abrahamson za „Sobu” i Tom Makarti („Spotlight”). Ukoliko Injaritu ponovo dobije Oskara za režiju, bio bi treći reditelj sa uzastopnom nagradom u ovoj kategoriji. Reditelji koji su dva puta zaredom osvojili tu statuetu su Džon Ford (1941. i 1942.) i Džozef Mankijevič (1950. i 1951). Inače, Tom Henks dobio je dva Oskara zaredom 1993. i 1994. za glavne role u „Filadelfiji” i „Forestu Gampu”.
Uz ovogodišnju dobitnicu „Zlatnog globusa” – Kejt Vinslet za epizodu u „Stivu Džobsu”, Oskaru za sporednu žensku ulogu mogu da se nadaju: Dženifer Džejson Li za „Podlih osam”, Runi Mara („Kerol”), Rejčel Makadams za „Spotlight” i Ališa Vikander („Dankinja”).
Uz Toma Hardija, za sporednu mušku ulogu nominovani su: ovonedeljni dobitnik „Globusa” – Silvester Stalone za „Krid: rađanje legende”, Kristijan Bejl („Prevara veka”), Mark Rafalo za „Spotlight” i Mark Rilens („Most špijuna”).

Pobedničko delo 43. Festa, jordanski „Vuk” nominovan je za Oskara za najbolji strani film

Inače, američki mediji već su kritikovali Akademiju jer je izostala nominacija Ridlija Skota za režiju filma „Marsovca”, drama „Kerol” nije nominovana za najbolji film, a ni Kventin Tarantino za scenario filma „Podlih osam”. Za ovaj vestern Oskaru može da se nada Enio Morikone (87), koji do sada dobio samo počasnog Oskara. Ovaj vrsni kompozitor do sada je bio pet puta nominovan za nagradu Američke filmske akademije.
Za najbolji strani film, realizovan van engleskog govornog područja, nominovani su: kolumbijski „Embrace of the Serpent”, francuski „Mustang”, mađarski „Šaulov sin” koji je pre nekoliko dana nagrađen „Globusom”, pobednički film 43. Festa – jordanski „Vuk”, i danski „Rat” dok je favorit za najbolji animirani film „U mojoj glavi”, što se i očekivalo.
Dodela Oskara biće održana u „Dolbi” teatru u Los Anđelesu 28. februara, a voditelj 88. ceremonije biće glumac Kris Rok.
NOMINOVANI ZA NAJBOLjI FILM
„Prevara veka” – drama o grupi veštih investitora koji su se obogatili klađenjem na finansijsku krizu 2008. godine
 „Most špijuna” – triler, zasnovan na istinitoj priči iz Hladnog rata, o advokatu Cie, koji sa Rusima pregovara o oslobađanju američkog pilota
„Bruklin” – drama smeštena u pedesete godine prošlog veka o mladoj Irkinji, imigrantkinji u Bruklinu
„Pobesneli Maks: autoput besa” – četvrti film postapokaliptičnog serijala o avanturama pustinjskog ratnika Maksa
„Marsovac” – naučnofantastična drama o astronautu Marku Vitniju koji je posle neuspele misije ostao sam na Marsu
„Povratnik” – drama o preživljavanju lovca na divljači ostavljenog da umre u uslovima surove zime u planinama Amerike
„Soba” – drama i životu dečaka i majke koji su zatvoreni u prostoru od devet kvadratnih metara bez prozora
„Spotlight” – triler o timu novinara lista „Boston gloub” koji je istraživao zlostavljanje dece u katoličkoj crkvi
 
NOMINOVANE ZA GLAVNU ŽENSKU ULOGU

Bri Larson u filmu "Soba" kandidat za Oskara za glavnu žensku ulogu (Foto AP)
Kejt Blančet – „Kerol”
Bri Larson – „Soba”
Dženifer Lorens – „Džoj”
Šarlot Rempling – „45 godina”
Serša Ronan – „Bruklin”
 
NOMINOVANI ZA GLAVNU MUŠKU ULOGU
Brajan Krenston – „Trumbo”
Met Dejmon – „Marsovac”
Leonardo Dikaprio – „Povratnik”
Majkl Fasbender – „Stiv Džobs”
Edi Redmejn – „Dankinja”

Bouvi već kremiran
Kao što je živeo daleko od očiju javnosti, tako je i otišao... Jer, sudeći po pisanju britanskih tabloida, čuveni muzičar Dejvid Bouvi, koji je preminuo 10. januara u 69. godini od raka jetre, odmah posle smrti kremiran je i sahranjen, po sopstvenoj želji, bez pompe. Suprotno spekulacijama da će biti organizovana velika sahrana u Americi, „Miror”, pozivajući se na izvor blizak porodici umetnika, navodi da je Bouvi, znajući da mu nema spasa, najbližima poručio da želi da ode bez komemoracije i sahrane, i da bi voleo da ga svet pamti samo po „muzici koju je napravio, a porodica po lepim trenucima koje su delili”.
Ubrzo posle smrti, Bouvijevo telo je kremirano u tajnosti, bez prisustva ikog, otkriva „Miror”, a i ostali britanski tabloidi donose ovu priču uz opasku da muzičar nije želeo da pravi cirkus od svoje smrti, i da se sa obožavaocima oprostio na „svoj način” – darujući im album „Blackstar”.
Organizatori Brit nagrada, čiji je Bouvi višestruki dobitnik, saopštili su da će mu na ceremoniji 24. februara u Londonu biti odata počast, dok su karte za koncert u njujorškom Karnegi holu, zakazan za 31. mart, planule za dva sata, a učešće su potvrdili Pol Makartni, Mik Džeger, Sindi Loper, Toni Viskonti...
Madona je pre tri večeri na koncertu u Hjustonu izvela Bouvijevu pesmu „Rebel Rebel”, uz fotografije muzičara na video bimu, a Tina Tarner je napisala da joj je „srce slomljeno”. Elton Džon je izjavio da u vreme „Tvitera”, kada svi sve znaju, Dejvid je svoju lošu sreću, bolesti (srčane udare, rak) čuvao za sebe:
„Napravio je dva albuma, i lečio se od opake bolesti bez da iko zna. I to je misterija tog divnog čoveka. Svi ga znamo kao javnu ličnost, i neponovljivog umetnika, a ustvari, ne znamo ništa o njemu samom. A u umetnosti tako bi i trebalo da bude...”

U znak sećanja na Bouvija, večeras će u Domu omladine biti organizovana tribina, uz učešće Momčila Rajina, Dragana Ambrozića i Slobodana Konjovića, a i u klubu „Magistrala” će biti održan specijalan program 

Ulica u Teksasu
Dok su Bouvijevi obožavaoci pokrenuli peticiju da se napravi bista slavnog muzičara na Trafalgar skveru u Londonu, na drugom kraju sveta – u Ostinu ulica, koja je nosila ime po lokalnom junaku Džejmsu Bouviju, preimenovana je u ulicu Dejvida Bouvija. Građani Ostina prijavili su kao vandalizam – tablu „David Bowie Street”, ali je gradonačelnik Stiv Adler izjavio da je na ideju Bouvijevih poštovalaca odlučeno da ulica definitivno promeni ime.

„LNZNDRF” novi bend – projekat članova „Nešnala” i „Bejruta”
„LNZNDRF” naziv je novog benda koji su oformili članovi sastava „Nešnal” (The National) – Skot i Brajan Devendorf, i član „Bejruta” – Ben Lanz. Njihovo prvo izdanje, album koji nosi naziv sastava, biće objavljen 19. februara (izdavač za Srbiju je „Lempšejd medija”), a biće dostupan i na vinilu.
Pesme za ovo izdanje zabeležene su u jednoj crkvi u Sinsinatiju. Osam improvizovanih kompozicija, koje su izvučene iz zajedničke svirke, podsećaju njihove obožavaoce, kojih ima i u našoj zemlji, na suštinu njihovih nastupa. Album otvara kompozicija „Future Boy” a zatvara pesma „Samarra”.
Energični trio najavio je niz nastupa u Londonu, Njujorku, Berlinu i Briselu, tokom februara i marta.

Šefovi mogu da čitaju privatnu prepisku zaposlenih
Zaposleni u Evropi možda bi ubuduće trebalo dobro da razmisle pre nego što u toku radnog vremena pošalju privatno pismo ili poruku preko interneta. Evropski sud za ljudska prava u Strazburu presudio je da poslodavac ima pravo da proverava da li zaposleni ispunjava radne obaveze, pa čak i ako to podrazumeva čitanje njegove privatne prepiske na mesindžer servisima ili u formi elektronske pošte, napravljenih dok je na poslu.
U slučaju koji je pokrenuo jedan rumunski inženjer nakon što je dobio otkaz, sud je odlučio da firma nije prekršila zakon kada je čitala njegove privatne poruke na „jahu mesindžeru” poslate u toku radnog vremena. Ovaj inženjer je smatrao da mu je firma povredila privatnost i poverljivost prepiske kada je pristupila njegovom nalogu koji je koristio kako za posao tako i za komunikaciju sa bratom i verenicom, i to dok je bio na poslu. Sudije su smatrale da kompanija ima pravo da proveri da li je radnik završio poslovne obaveze. Obrazloženje suda bilo je da nije nerazumno da poslodavac želi da potvrdi da li zaposleni obavljaju profesionalne zadatke u toku radnog vremena.
„Poslodavac je delovao u okviru svojih disciplinskih ovlašćenja jer, kao što su i domaći sudovi utvrdili, ’jahu mesindžeru’ je pristupio pod pretpostavkom da su informacije na tom nalogu povezane sa profesionalnim aktivnostima zaposlenog, što je smatrao legitimnim”, ocenio je sud.    
Sudije su ipak navele da nekontrolisani i neregulisani nadzor ne bi bio prihvatljiv i ukazali na potrebu da se jasno definiše šta poslodavac može da prikuplja o zaposlenom i kako.
Ova odluka je obavezujuća za sve zemlje koje su ratifikovale Konvenciju o zaštiti ljudskih prava i osnovnih sloboda među kojima je i Srbija.
Mnogo toga je, međutim, nedorečeno u ovoj presudi. Najpre nije poznato da li je postojala zabrana firme da se pomenuti onlajn servis koristi u privatne svrhe. Nije jasno ni kojim sve onlajn nalozima radnika kompanija sme da pristupi prema ovoj presudi (na primer, sme li da vidi da li je zaposleni kontaktirao sa bankom u radno vreme). Zatim, ako poslodavac utvrdi da je zaposleni ispunio svoje radne obaveze, ima li i tada pravo da pregleda njegovu privatnu prepisku ukoliko ju je slao u radno vreme. Takođe, nije sasvim jasno ni da li poslodavac ima pravo da, osim službenog računara, pregleda i privatni mobilni telefon ukoliko njegovo korišćenje u toku radnog vremena nije zabranjeno. Sve su to pitanja na koja odgovor tek treba da ponude budući propisi za regulaciju ove problematike.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Tri dobitnika dele najveći američki džekpot u istoriji
Kombinacija 4, 8, 10, 19, 27, 34, donela je na američkoj lutriji rekordni dobitak od skoro 1,6 milijardi dolara. Međutim, pošto su tri listića imala ove brojeve, srećnici iz Kalifornije, Tenesija i Floride podeliće ovaj iznos, saopštila je kalifornijska lutrija.
Ispred prodavnice u Los Anđelesu u kojoj je tiket kupljen odmah su se preksinoć sjatile TV ekipe i građani, preneli su američki mediji. Osim dobitnika, koji se još nije pojavio, razloga za slavlje ima i prodavnica iz lanca „Seven ileven” u kojoj je tiket prodat, jer će dobiti bonus od milion dolara. Jedan od prodavaca rekao je da su se tiketi poslednjih dana prodavali kao alva – u vrednosti od 5.000 dolara dnevno, a u sredu pred izvlačenje od čak 12.000 dolara. U Teksasu se pred izvlačenje uplaćivalo više od milion dolara na sat.
Kada im se odbije federalni porez od 39,6 odsto, dobitnici će uzeti po oko 330 miliona dolara, od čega će možda morati da plate i neke dažbine svako svojoj državi.
Milioni ljudi pratilo je izvlačenje brojeva u TV prenosu s nadom u dobitak, iako su šanse procenjene na jedan prema 292 miliona.
Džekpot je dostigao rekordnu vrednost pošto od 4. novembra u 20 izvlačenja nije bilo dobitnika. Samo za četiri dana od prethodnog izvlačenja, premija se uvećala za pola milijarde dolara, naveo je AFP.
Dobitnik može da izabere da li će mu se džekpot isplaćivati u godišnjim ratama tokom 29 godina ili će odmah dobiti celu ali umanjenu sumu.
Tiketi za „Pauerbol” prodaju se u 44 američke države, kao i na Devičanskim ostrvima i u Portoriku. U šest država se ne prodaju (Alabama, Misisipi, Juta – iz verskih razloga, Nevada, Aljaska i Havaji iz nekih drugih razloga), ali su njihovi građani našli način da se domognu srećki.
Prethodna rekordna vrednost džekpota u SAD, koja je zabeležena 30. marta 2012, iznosila je 656 miliona dolara. I tada je zgoditak otišao u ruke tri dobitnika: iz Severne Karoline, Portorika i Teksasa.
Veći džekpot osvojen je nedavno na božićnoj lutriji u Španiji, ali ga je tamo podelilo mnogo više ljudi. Najveću nagradu u Evropi osvojio je jedan Britanac 2011. – 260 miliona dolara.
Srećni dobitnici iz SAD, čija imena juče nisu bila poznata, izazvaće zavist kod mnogih, ali „Gardijan” podseća na sumornu statistiku koja kaže da 70 odsto dobitnika izgubi sav novac u roku od sedam godina.
Sigurno je da neće moći da ostanu anonimni, jer samo u šest američkih država zakon dozvoljava da se ime dobitnika ne objavljuje, a Kalifornija, Florida i Tenesi nisu među njima.

„Spejs iks” u nedelju lansira novu raketu
Vašington – Američka kompanija „Spejs iks” planira u nedelju da lansira raketu, mesec dana nakon što je uspešno lansirala raketu „falkon 9”. Raketa „džejson 3” biće lansirana iz vojne baze Vandenberg u američkoj saveznoj državi Kaliforniji.
„Spejs iks” je 22. decembra uspešno lansirao dvokomponentnu raketu s Kejp Kanaverala na Floridi. To je bilo prvo uspešno lansiranje s vertikalnim spuštanjem prvog stepena rakete.
Jedan od ciljeva kompanije „Spejs iks” milijardera Ilona Maska jeste da razvije sistem višekratne upotrebe oba stepena rakete, prenela je Beta.
Prethodni pokušaj lansiranja u julu propao je pošto se raketa raspala posle lansiranja. Kompanija „Spejs iks” ranije je najavila da bi letovi za američku svemirsku agenciju (NASA) mogli da budu obnovljeni već u februaru.

Nova hapšenja u Budvi
PODGORICA - Nekolko osoba uhapšeno je jutros u Budvi zbog sumnje da su umešani u sumnjive poslove u tom gradu, preneli su podgorički mediji.
Policija i tužilaštvo se za sada nisu oglasili ovim povodom, a mediji navode da su među uhapšenika osobe iz Budve, Podgorice i Kotora, kao i bliski prijatelj visokog funkcionera vladajuće Demokratske partije socijalista (DPS) Svetozara Marovića.
Marović je uhapšen u decembru prošle godine zbog sumnje da je vođa organizovane grupe koja je oštetila lokalni budžet za nekoliko desetina miliona evra.
Prema navodima medija među jutros uhapšenima je nekadašnji šef obezbeđenja Svetozara Marovića, Boro Delić,koji je vlasnik agencije za nekretnine.
Budvu mesecima tresu afere i od letos je uhapšeno više bivših čelnika i funkcionera budvanske vlasti, optuženih za višemilionsku štetu tom gradu.
Među osumnjičenima su sin i brat Svetozara Marovića, Miloš i Dragan, kao i njegova strina i nekadašnja šefica lokalnog katastra Mirjana, javlja Beta.

Srpska Nova godina najveselije dočekana u Skadarliji
Gradske ulice i trgovi sinoć su izgledali kao i bilo kog radnog, užurbanog dana. Tek su se u kafanama, klubovima i kafićima mogli pronaći najuporniji veseljaci koji su, uprkos kiši i finansijskoj „iscrpljenosti” zbog proteklih praznika, rešili da se dobro provedu i za doček pravoslavne Nove godine.
Ljubitelji boemske atmosfere i ovoga puta pronašli su svoje utočište u Skadarliji. Gosti kafana uživali su u tradicionalnim specijalitetima, zvucima harmonika i tamburica i pesmama kao što su „Ljubavi moja tugo”, „Zajdi, zajdi”, „Đurđevdan”, „Moj dilbere”...
– Pored stalnih i novih gostiju, došlo je i dosta turista, mahom iz Bugarske i Rusije. Njih zabavlja šest orkestara starogradske muzike, a pripremili smo i novogodišnji meni. On se sastoji iz hladnog predjela, glavnog jela, deserta i pića dobrodošlice – kuvane rakije koju smo ovom prilikom nazvali šumadijski čaj – rekao je menadžer restorana „Tri šešira” Saša Pejić.
Veselo je bilo i u „Dva jelena” gde su tri sale, svaku sa zasebnom muzikom, ispunili gosti svih generacija. Rezervacije se nisu naplaćivale, pa su mogli da svrate i oni koji su u poslednjem trenutku rešili da obeleže i doček po julijanskom kalendaru.
Mirnu atmosferu kafane „Ima dana” već sat vremena pre ponoći uzburkali su trubači bez kojih ne može da prođe tradicionalno srpsko slavlje.
– Obaveze za danas su završene i možemo da se opustimo i zabavimo. Sutra jeste radni dan, ali jednom u godini možemo da odemo na posao umorni – kazao je uz osmeh Marko Đokić koji srpsku Novu godinu uvek dočekuje sa suprugom i prijateljima u nekom od skadarlijskih lokala.
Mladi su uvek raspoloženi za slavlje pa je bučno i razigrano bilo u gradskim klubovima i barovima. Mnogobrojni posetioci kluba „Blaznavac” opredelili su se za doček na netradicionalan način. Tu je priređen jedinstveni performans na kome su puteve ukrstili velikani iz svetske i srpske istorije kao što su knez Miloš Obrenović i kneginja Ljubica, Karađorđe, Zoran Đinđić, Tito, Gavrilo Princip, Elvis, Džim Morison, Hemingvej, ali i Dart Vejder i ostali junaci „Ratova zvezda”.
U vremeplovu istorijskih i fiktivnih imena neke ličnosti su se našle kao murali ili skulpture, a neke su oživele maskirani glumci sa kojima su gosti kluba mogli da razgovaraju. Glavna atrakcija bila je svirka džem sešn benda „Top topova” sastavljenog od bivših i sadašnjih članova EKV-a, „Vampira” i „Ire FM-a”. Deo programa bili su i nastupi muzičara na tri bine ispred kojih se đuskalo do ranih jutarnjih časova.

Rukometaši Srbije
Evropsko prvenstvo za rukometaše počeće u petak u Poljskoj, a reprezentacija Srbije će pokušati da izbori što bolji plasman kako bi se našla u kvalifikacijama za Olimpijske igre u Rio de Žaneiru ovog leta.
Evropsko prvenstvo održaće se od 15. do 31. januara u Poljskoj, a reprezentacija Srbije igraće u Krakovu u grupi „A” sa selekcijama Francuske, Makedonije i domaćina Poljske.
Srpski rukometaši doputovali su u Krakov gde će u petak od 20.30 č protiv Poljske u prvom kolu.



Perić prijavio 16 igrača za Evropsko prvenstvo u Poljskoj

- Selektor rukometne reprezentacije Srbije Dejan Perić prijavio je večeras 16 igrača za Evropsko prvenstvo u Poljskoj, koje njegov tim počinje u petak utakmicom protiv domaćina.
Na spisku su: Slaviša Đukanović, Miljan Pušica, Žarko Šešum, Ivan Nikčević, Filip Marjanović, Darko Đukić, Darko Stanić, Petar Nenadić, Novak Bošković, Momir Rnić, Bojan Beljanski, Nemanja Zelenović, Ilija Abutović, Mijajlo Marsenić, Miloš Orbović i Uroš Elezović.
Meč sa Poljskom na programu je u petak, 15. januara od 20.30 u Krakovu. U Grupi A pored Srbije i Poljske igraju još i Francuska i Makedonija.

Šampion Evrope će izboriti direktan plasman na Olimpijske igre u Rio de Žaneiru, a još dve ekipe, pored onih koje su se do sada već kvalifikovale, igraće na jednom od tri kvalifikaciona turnira, koji su na programu od 8. do 10. aprila, prenosi Beta.
Kako se navodi na sajtu Rukometnog saveza Srbije, u najboljem slučaju za plasman u kvalifikacije biće dovoljno i osvajanje devetog mesta u Poljskoj, ali da se na prvih sedam mesta nađu ekipe koje su već izborile plasman u Rio ili u kvalifikacije (Francuska, Poljska, Španija, Danska, Hrvatska, Nemačka, Slovenija - Makedonija će se naći u kvalifikacijama ako jedna od tih selekcija postane evropski šampion).
U najlošijoj varijanti za plasman u kvalifikacije će biti potrebno osvajanje bronzane medalje.
Na prvom turniru kvalifikacija igraće Poljska, Slovenija, Čile i afrička reprezentacija, na drugom će nastupati Španija, Nemačka, Iran i jedna evropska ekipa, dok će na trećem igrati Danska, Hrvatska, jedna evropska ekipa i Bahrein.

Zelenović: Puni smo dobre energije
„Neuspehe koje smo imali poslednjih godina bili su i rezultat česte promene selektora”, – kaže desni bek Magdeburga kome će ovo biti treće veliko takmičenje. – Danas rukometaši Srbije putuju u Poljsku na Evropsko prvenstvo, sutra od 20,30 č prva utakmica protiv domaćina šampionata
Muška rukometna reprezentacija Srbije danas putuje a sutra će početi takmičenje na Evropskom prvenstvu u Poljskoj. Prvi rival našem timu biće domaćin (od 20,30 č) protiv koga smo ostvarili pobedu na prethodnom šampionatu u Danskoj. Tada su Poljaci zauzeli šesto mesto, dok je naša ekipa završila takmičenje u grupnoj fazi.
U međuvremenu Srbija je dosta promenila tim. Zato je i nepoznanica koji su krajnji dometi naše reprezentacije. Selektor Dejan Perić je pružio šansu mlađim igračima koji će uz nekoliko iskusnih pokušati, za početak, da izbore plasman u drugu fazu.
Desnom beku Magdeburga Nemanji Zelenoviću ovo će biti treće veliko takmičenje. Igrao je na Svetskom prvenstvu u Španiji 2013. godine, kao i na prethodnom Evropskom šampionatu u Danskoj.
– Imamo dosta debitanata, to je novina u odnosu na prethodna takmičenja. Novi igrači su se brzo uklopili i jako su koncentrisani na ono što radimo. Imamo dobar spoj starijih i mlađih igrača i mislim da uz podršku selektora Perića možemo da dođemo do dobrog rezultata. Za razliku od prethodnih takmičenja ovaj put imamo dobru energiju koja nam je nedostajala dugi niz godina. Svako od nas ima san i težićemo da ostvarimo što bolji plasman – kaže Zelenović.
Odigrali ste tokom priprema tri prijateljske utakmice protiv Rumunije i Mađarske na kojima ste zabeležili pobedu i dva remija. Da li ste zadovoljni prikazanim?
– Protiv Rumunije je bilo dosta umora jer se nas nekoliko priključilo reprezentaciji dan pred utakmicu. Bili smo dosta istrošeni. Najbitnije je da smo na tom meču stvarali prilike i da smo konstantno imali čiste šuteve sa šest metara. Protiv Mađara smo već igrali bolje. Posebno me raduje što smo svi igrali sa dosta energije i snage. Imali smo jako dobru disciplinu u igri, a pre svega u odbrani.
Koji je cilj naše reprezentacije?
– Prerano je pričati o tome šta su nam ciljevi na šampionatu, treba da idemo korak po korak. Iz utakmice u utakmicu ćemo nadograđivati našu igru i nadam se osvajati bodove koji će nam biti preko potrebni za narednu rundu.
Prvu utakmicu ćemo odigrati sa Poljskom. Šta očekujete?
– Poljska ima veliku prednost pošto je domaćin takmičenja. Sa druge strane mnogi njihovi igrači, lideri tima, su povređeni. To će biti veliki problem za njih, pre svega na srednjem beku, dok se desni bek Krištof Lijevski skoro oporavio. To bi mogla da bude naša šansa, gde bi naša kolektivna igra mogla da dođe do izražaja.
Zatim sledi duel sa Francuskom, aktuelnim olimpijskim, svetskim i evropskim prvakom. 
– Svi znamo ko je Francuska, reprezentacija koja poslednjih deset godina ostvaruje odlične rezultate. Pokazali su na prijateljskim utakmicama da i oni imaju problema sa formom. Međutim, ne mora da znači da će biti tako i na šampionatu.
Da li će duel protiv Makedonije odlučiti koja ekipa će proći u narednu rundu?
– Svi očekuju da će utakmica sa Makedonijom biti najbitnija i da ćemo se eventualnom pobedom nad njima plasirati u drugu fazu. Ali mislim da će nam prva utakmica sa Poljskom mnogo značiti za samopouzdanje. Ako dobro odigramo protiv njih to će nam dosta pomoći u nastavku takmičenja.
Da li će igrači biti pod pritiskom pošto reprezentacija dugo nije ostvarila uspeh?
– Svaki igrač zavisi od pritiska i očekivanja šta će se desiti na prvenstvu. Mislim da će nas to poneti. Taj niz neuspeha koji smo imali poslednjih godina bio je i rezultat česte promene selektora. Menjali smo stručnjake na šest meseci ili godinu dana i nismo mogli brzo da se uklopimo u novi sistem igre. To je po meni bio razlog neuspeha. Sada imamo jako kvalitetnu grupu igrača i za sada mi sve izgleda pozitivnije.

Srbija bolja od Francuske za treću pobedu na EP
Vaterpolo reprezentacija Srbije pobedila je u Kombank areni selekciju Francuske sa 16:8 (3:4, 4:2, 3:1, 6:1) u trećem kolu B grupe prvenstva Evrope.
Izabranici Dejana Savića zabeležili su treći trijumf i sa prvog mesta idu u osminu finala, gde će im rival biti Slovačka u subotu od 18.45 sati.
Srbija je znatno teže od očekivanog došla do pobede, dok su se Francuzi pokazali kao respektabilan protivnik, uprkos visokom porazu od Hrvatske.
Gosti su posebno kvalitetni bili u prvoj četvrtini, koju su završili vođstvom (4:3), a posebno su bili efikasni u napadu.
Srbija je kasnije zaigrala bolje, Andrija Prlainović je pogađao, ali francuski vaterpolisti nisu želeli lako da se predaju.
Aktuelni šampion Evrope tek u finišu je slomio otpor Francuske, kada je preko Prlainovića i Stefana Mitrovića napravio tri gola razlike (10:7), posle čega je meč praktično bio rešen.
U poslednjem kvartalu Srbija je u potpunosti nadigrala protivnika i na kraju čak ostvarila novu ubedljivu pobedu.
Najefikasniji u srpskom timu bio je Prlainović sa tri gola, dok su po dva dali Miloš Ćuk, Slobodan Nikić, Nikola Jakšić i Stefan Mitrović.
Srbija: G. Pijetlović, Mandić 1, Gocić 1, Ranđelović, Ćuk 2, D. Pijetlović, Nikić 2, Aleksić 1, Jakšić 2, Filipović 1, Prlainović 3, S. Mitrović 2, B. Mitrović.
Savić: Očekivali smo oscilacije
Selektor vaterpolo reprezentacije Srbije Dejan Savić rekao je posle pobede nad Francuskom (16:8) da je normalno to što se ekipa oscilirala jer se nalazi u jakom trenažnom ritmu.
„Počeli smo malo teže, ali to je možda očekivano jer smo imali jače treninge u takmičenju. U trećoj deonici zaigrali smo čvršću odbranu i napravili razliku koju smo održali do kraja. Zaslužena pobeda, a tok utakmice je bio onakav kakav smo očekivali”, rekao je Savić novinarima posle meča u miks zoni.
Vaterpolisti Srbije u osminu finala prvenstva Evrope plasirali su se sa maksimalne tri pobede, a naredni rival biće im Slovačka.
„Slovaci imaju iskusan tim, ali dosta zaostaju za nama što se tiče fizičke spreme. Nokaut je faza i moramo da budemo oprezni, verujem da ćemo ozbiljnom igrom doći do trijumfa”, naveo je Savić i zahvalio navijačima na sjajnoj podršci pred 10.000 gledalaca u Kombank areni.
Kapiten Živko Gocić složio se sa selektorom da je normalno da dođe do određenog pada u igri zbog jakih treninga, prenosi Tanjug.
„Očekivali smo pad u igri, ali smo primali lake golove. Kasnije smo dodali gas i na kraju lako pobedili. Bili smo uspavani, ali smo kasnije probili barijeru. Najbitnije je da smo zabeležili trijumf”, zaključio je Gocić.

Saviću uručena nagrada za najboljeg trenera sveta
Selektoru vaterpolo reprezentacije Srbije Dejanu Saviću uručena je danas nagrada za najboljeg trenera u 2015. godini u izboru Asocijacije svetskih trenera, prenosi Beta.
Njemu je nagradu u Beogradskoj areni uoči utakmice trećeg kola Evropskog prvenstva, Srbije i Francuske, uručio predsednik Evropske plivačke unije (LEN) Paolo Bareli.
Vaterpolo reprezentacija Srbije je u 2015. godini predvođena Savićem osvojila Svetsku ligu u Svetsko prvenstvo.
Srbija trenutno igra protiv Francuske svoj meč trećeg kola Evropskog prvestva u Beogradu.

Zbog ovakvog spektakla i zdravlje može da pričeka
Na jučerašnjem susretu s novinarima Stefan Mitrović je saopštio da je morao u Klinički centar, gde su otkrili da su mu „leđa loša”. Ali, on neće da izostane iz reprezentacije, koja se večeras, u poslednjem kolu u grupi, sastaje s Francuzima ne Evropskom prvenstvu za vaterpoliste u „Kombank areni”.
Naš standardni reprezentativac je rešio da primi tri injekcije, ali nipošto ne želi da bude izostavljen, pa makar i zdravlje bilo u pitanju. Rekao je da je to veliki spektakl (protiv Maltežana je bilo čak 7.000 gledalaca) i ko zna kada će takav ponovo da bude kod nas. Očekuje da ovo Evropsko prvenstvo, a razume se naša reprezentacija svojim igrama, izazovu kod dece interesovanje za vaterpolo i ako se deca budu posle upisivala u klubove cilj će biti postignut.
Francuze su Hrvati, koje smo mi nadigrali (13:6), do nogu potukli (20:5). Dakle, naši ne bi trebalo da imaju teškoće večeras (20,15 č). Jesenas, u Svetskoj ligi, naša reprezentacija je na Tašmajdanu pobedila Francusku „samo” s 12:9. Ali, tada je igrala praktično naša juniorska reprezentacija pojačana Filipovićem i Prlainovićem.
Uroš Stevanović, pomoćnik našeg selektora, podsetio je na taj meč u kome je naša ekipa u poslednju četvrtinu ušla sa zaostatkom od tri gola (bilo je 9:6 za goste). On je ukazao i da Francuzi imaju i dvojicu naših igrača – Tomašević je igrao za Crvenu zvezdu, a Kovačević za Vojvodinu. I smatra da će ih težak poraz od Hrvatske motivisati da igraju bolje protiv nas.
Najbolji vaterpolista Evrope za prošlu godinu Duško Pijetlović smatra da je Francuska fizički odlična ekipa i da treba da se za taj susret pripremimo kao za meč s Hrvatskom. I da takav pristup treba da imamo za sve susrete do kraja. On je kazao da zbog nešto slabijih protivnika u ovom delu šampionata naša ekipa ima „jake treninge da bi ostala u ritmu”. I on je istakao da je prelep osećaj kad se igra u punoj „Kombank areni”.

Zvezda pobedila Panatinaikos u Atini
Košarkaši Crvene zvezde zabeležili su prvu pobedu u Top 16 fazi Evrolige, pošto su u Atini pobedili Panatinaikos sa 74:63 (16:14, 22:20, 16:14, 20:15), u trećem kolu Grupe A. Obe ekipe sada imaju učinak od jedne pobede i dva poraza.
Zvezdu su do pobede predvodili Vladimir Štimac sa 11 poena i šest skokova, Majk Cirbes sa 12 poena i četiri skoka, kao i Branko Lazić sa 11 poena i tri skoka. Istakao se i Stefan Jović sa devet poena, osam skokova i osam asistencija. Tarens Kinzi završio je meč sa devet poena, šest skokova i četiri asistencije.
Najefikasniji u Panatinaikosu bio je Džejms Gist sa 15 poena dok su Miroslav Raduljica i Džejms Feldin postigli po 12 poena.
Košarkaši Crvene zvezde zabeležili su prvu pobedu u Top 16 fazi Evrolige, pošto su večeras u Atini pobedili Panatinaikos sa 74:63 (16:14, 22:20, 16:14, 20:15), u trećem kolu Grupe A.
Obe ekipe sada imaju učinak od jedne pobede i dva poraza.
Zvezdu su do pobede predvodili Vladimir Štimac sa 11 poena i šest skokova, Maik Cirbes sa 12 poena i četiri skoka, kao i Branko Lazić sa 11 poena i tri skoka. Istakao se i Stefan Jović sa devet poena, osam skokova i osam asistencija. Tarens Kinzi završio je meč sa devet poena, šest skokova i četiri asistencije.
Najefikasniji u Panatinaikosu bio je Džejms Gist sa 15 poena dok su Miroslav Raduljica i Džejms Feldin postigli po 12 poena, prenosi Beta.
Zvezda je u drugoj četvrtini zaigrala snažnu odbranu i njome je kontrolisala meč do kraja. Panatinaikos je do kraja prvog poluvremena uspevao da izjednači u nekoliko navrata, ali to je kratko trajalo.
Crveno-beli su u drugom poluvremenu došlo do dvocifrene prednosti, prvi put 44:34. Raduljica je u trećoj deonici poveo „zelene”, koji su u jednom trenutku uspeli da nadoknade veliku prednost i priđu na 48:52.
Zvezda je, međutim, sjajno počela četvrtu četvrtinu i za oko minut i po je ponovo došla do dvocifrene prednosti, 61:51 i uspeo je da sačuva pobedu do kraja.
Radonjić: Velika pobeda za nas, imali smo pravi pristup
Trener Crvene zvezde Dejan Radonjić rekao je da su njegovi košarkaši imali pravi pristup utakmici u pobedi nad Panatinaikosom u Atini, prvom u Top 16 fazi Evrolige.
„Čestitke igračima na pobedi. Mislim da smo imali od starta dobar pristup utakmici. Bilo je grešaka posebno u fazi zagrađivanja protivničkih igrača, i u prvoj i u drugoj četvrtini rival je imao devet ofanzivnih skokova, ali uspeli smo da pametnim napadom iz odbrane dođemo do rezultatske ravnoteže”, rekao je Radonjić novinarima u Atini.
Zvezda je kontrolisala meč od druge četvrtine, iako je Panatinaikos uspevao da izjednači ili da smanji veliku prednost u finišu.
„Jako bitno za nas je to što smo uspeli da povedemo u drugoj četvrtini. Dobro smo reagovali na startu treće četvrtine i čuvali prednost. Znali smo da će PAO svojim kvalitetom doći do pozicije da može rezultatski da se vrati u meč. Izdržali smo i to, u drugom poluvremenu imali smo još bolji skok nego u prvom, i igrali još bolju odbranu, a pametnim napadom čuvali smo razliku i došli do velike pobede za nas, ne samo rezultatski”, rekao je Radonjić, prenosi Beta.
Trener Panatinaikosa i selektor reprezentacije Srbije Aleksandar Đorđević rekao je da njegovom timu ništa nije polazilo za rukom.
„Ovo je jedna od onih večeri gde nam ništa nije polazilo za rukom, naročito u napadu...nismo bili na nivou. Čestitam Zvezdi, igrali su sa mnogo energije...Večeras je falilo energije, ne znam šta je bilo igračima. Ovo nismo bili mi. Moramo da se vratimo i da reagujemo kao muškarci”, rekao je Đorđević.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Partizan raskinuo ugovor sa Babovićem
Fudbalski klub Partizan sporazumno je raskinuo ugovor sa doskorašnjim kapitenom Stefanom Babovićem, objavljeno je na sajtu kluba.
Babović se odrekao svih primanja ugovorenih do isteka ugovora i slobodan je u izboru novog kluba, a karijeru će najverovatnije nastaviti u inostranstvu.
„Uprava kluba se u svoje ime i navijača zahvaljuje Stefanu na doprinosu rezultatima kluba, bezgraničnoj privrženosti crno-belim bojama i želi mu puno sreće u nastavku karijere”, navodi se na sajtu šampiona Srbije.
Babović je ponikao u Partizanu, sa kojim je osvajao titule u oba domaća takmičenja i igrao Ligu šampiona 2010. godine.
Tokom karijere igrao je za OFK Beograd, Nant, Fejnord, Saragosu i Voždovac. (Tanjug)

„Jelen samoubica” – upozorenje na saobraćajnom znaku
Njujork – Natpis upozorenja „Jelen samoubica” na saobraćajnom znaku trebalo bi da poveća pažnju kod vozača u gradu Pakston u američkoj saveznoj državi Ilinoj, gde je zabeležen veliki broj sudara automobila sa nesrećnim životinjama.
Samo tokom prošle godine u Pakstonu u SAD zabeležena su 33 sudara automobila sa jelenima koji su pretrčavali puteve, izvestila je televizija Foks, pozivajući se na lokalne medije. Pretpostavlja se da ih je bilo još jer, zbog nesavesnih vozača kamiona i šlepera, nisu svi prijavljeni.
Iako priznaju da je označavanje jelena kao „samoubica” preterano, vlasti Pakstona smatraju da će ovakav natpis na saobraćajnom znaku povećati pažnju vozača i smanjiti broj udesa, prenela je Beta.

Govedina na tanjiru
Meso je osnovni izvor proteina, pored mleka i jaja. Odgovarajućom termičkom obradom mesa dobija se nutritivno vredan obrok, posebno ukoliko se sprema kvalitetnije crveno meso, poput teletine, junetine i govedine. U suštini, sve navedeno je meso iste vrste, meso goveda, dobijeno u različitom stadijumu razvoja životinje. Razlikuju se prvenstveno po boji: teletina je najsvetlija, junetina je svetlocrvene boje (loj je beo), a govedina je tamnocrvena (loj je bledožut).
U trgovinama i mesarama je teško naći teletinu, za razliku od junetine i govedine. One se razvrstavaju u kategorije, a prilikom dijetalne ishrane najbolje je koristiti najkvalitetniju prvu kategoriju u koju spada meso mekših delova buta i leđa s kostima ili bez njih. U drugu kategorija svrstava se meso tvrđih delova buta i lopatica, dok je treća kategorija meso vrata, podlopatice, prsa, rebara, potrbušine, kolenice i podlaktice.
Meso goveda ima prosečnu energetsku vrednost od oko 240 kalorija u 100 grama, u zavisnosti od kategorije. Tako na primer juneći but ima 179, rozbratna 290, a masna govedina 410 kalorija. Najveći procenat je voda, a potom slede oko 20 procenata belančevina i masti.
Govedina je odličan izvor selena, cinka, fosfora; dobar je izvor gvožđa, pa se preporučuje anemičnim osobama. Podsetimo, selen je dobar za smirivanje upala kao što je recimo artritis.
Meso goveda takođe sadrži kalcijum, magnezijum i kompleks Be vitamina od kojih je najznačajniji Be-12 koji skoro da ne može da se nadoknadi hranom biljnog porekla. Vitamin Be-12 uz Be-6 je najvažniji za zdravlje kardiovaskularnog sistema, jer ima sposobnost da neutrališe homocistein koji je jedan od faktora rizika za nastanak infarkta, ali i osteoporoze.
Goveda hranjena na ispaši imaju povoljniji odnos omega-6 i omega-3 masnih kiselina (1:1) u odnosu na ishranu silažom ili senom (20:1). Takođe, sadrže više vitamina E i provitamina A, koji su dobri za očuvanje zdravlja kardiovaskularnog sistema, vida i kože. Ono što je najvažnije za osobe na dijetama jeste to da govedina sa ispaše ima i do tri puta veći sadržaj konjugovane linolne kiseline (KLA) koja je odlična za snižavanje LDL holesterola, a takođe utiče na smanjenje rizika od kardiovaskularnih bolesti i dijabetesa.

Kako nastaje grad?
Kada snažne vazdušne struje odvuku vodene kapi iz oblaka kumulonimbusa u više slojeve gde je temperatura niža: Grad je naziv za vrstu padavina u obliku ledenih kuglica, koja nanosi velike štete poljoprivredi i smatra se nepogodom.
Nastaje u kumulonimbusima, oblacima koji imaju jaku uzlaznu struju. Dešava se da snažne vazdušne struje odvuku vodene kapi iz oblaka u više slojeve gde je temperatura niža. Kapi se tamo zalede i poprime oblik loptica, odnosno pretvaraju se u grad. Kad uzlazna struja, koja je ponela te kapi, ne može više da održi njihovu težinu, ledene kuglice padaju na zemlju.
Najčešće, ledene kuglice grada u prečniku nisu veće od pet milimetara, ali se dešava da budu mnogo krupnije i da nanesu velike štete, pa i da budu opasne po ljude. Na granici SAD i Kanade 1998. godine grad je padao čitavih devet dana, zbog čega je više od milion ljudi ostalo bez električne struje. Najkrupniji grad padao je u Bangladešu 1986. godine a težina pojedinih ledenih kugli iznosila je čak 13,6 kilograma. Prilikom ove nepogode poginulo je petoro ljudi, a povređeno oko 225 osoba.

Miroslav Lazanski: Kako sam vaskrsnuo u Zagrebu
Voditelj emisije „Otvoreno“ HRT-a gospodin Mislav Togonal rekao mi je da se pojavim u prostorijama hrvatske televizije oko 21 sat. Na ulazu B-30. Umesto toga ušao sam na glavni ulaz, direktno sa autoputa, odnosno Vukovarske avenije. Prethodni put bio sam u toj zgradi u rano proleće 1990. godine, zajedno sa čuvenim karikaturistom Joškom Marušićem. Emisija je bila na temu „Šta postati i raditi u životu”, a dečja publika u studiju birala je između posla vojnog komentatora i karikaturiste. Pobedio je posao karikaturiste.
Joško je tih dana imao veliki lični problem, nije mogao da se odluči hoće li se oženiti trenutnom verenicom ili najnovijom ljubavnicom.
„Ne mogu se odlučit, moj Lazo, obje su divne“, jadao mi se Joško na tipičan dalmatinski način.
„Pa, kako ćeš, šta ćeš uraditi”?
„A ništa, zakazat ću direktni sastanak između njih dvije, pa neka one između sebe odluče koja me više voli. Meni je ionako svejedno.“ Rezultat tog sastanka i odluke Joško mi nikada nije javio. Događaji i tok istorije na ovim prostorima nametnuli su druge, prioritetnije teme.
Setio sam se tog razgovora dok sam, posle 26 godina, opet ulazio u zgradu HRT-a na Prisavlju, zgradu koju su neki ranije nazivali i „dalekovidnicom“, ili hramom hrvatske žurnalistike. Dočekali su me ljubazno, kao da sam juče tu nešto snimao, ili montirao. Voditelj emisije Mislav Togonal i gosti profesor Vlatko Cvrtila, dekan privatnog sveučilišta Vern, u kojem je godišnja školarina po studentu 5.000 evra, magistar Nikola Brzica, nestranačka ličnost, ali član Odbora za pitanja odbrane HDZ-a, inače diplomac američke vojne akademije Vest Point, gde je bio peti u klasi od 4.000 kadeta, a njegova supruga je takođe završila Vest Point, i vojni analitičar Igor Tabak. Iz Srbije je bio pozvan načelnik Generalštaba general Ljubiša Diković. Nije došao, pa nije došao ni general Lovrić, načelnik generalštaba, odnosno Glavnog stožera hrvatske vojske. Nije došao ni tehnički ministar odbrane Hrvatske gospodin Ante Kotromanović.
Tema emisije bila je naoružavanje u regionu, hrvatske rakete dometa do 300 kilometara i srpske rakete ruskog sistema S-300. Voditelj je profesionalno usmeravao pitanja trudeći se da svakom diskutantu daje podjednako vremena. Naravno, ko se izborio za više prostora, bila je stvar umeća. Uglavnom, hrvatski učesnici u emisiji bili su kao bajagi iznenađeni što se u Srbiji postavlja pitanje o eventualnoj hrvatskoj nabavci američkih raketa dometa od 300 km, kada je to unutrašnja i suverena stvar Zagreba. Zatim su izneli mišljenje da te rakete nikada neće biti pretnja za Srbiju, da su namere Hrvatske prema Srbiji krajnje miroljubive itd.
Odgovorio sam da se pametna politika nikada ne ravna prema izjavama, deklaracijama i saopštenjima, već prema sposobnostima i kapacitetima one druge strane. I da je zato reakcija državnog vrha Srbije logična, jer na koga bi trebalo da budu uperene te hrvatske rakete dometa 300 km. Skoro sve zemlje oko Hrvatske članice su NATO-a, Zagreb sigurno neće nabavljati takve rakete zbog Italije ili Mađarske.  Sagovornici su opet insistirali na suverenoj slobodi Hrvatske da nabavlja oružje koje ona smatra za potrebno. Odgovorio sam im da unutar NATO-a postoji „podela rada“, pa, recimo, Rumunija i Hrvatska ne treba da imaju podmornice, drugi razvijaju kapacitete ABHO, treći planinske jedinice, četvrti PVO...
Pokušao sam da im ukažem da hrvatske rakete dometa od 300 km ne opuštaju atmosferu na Balkanu i da Hrvatska kao korisnik kolektivne bezbednosti NATO-a nema potrebu za takvim raketama, ni kao sredstvom odvraćanja ni kao oružjem za odmazdu. Onda su opet usledile teze da smo se mi u Srbiji uplašili hrvatske vojne sile i da svaki momenat njenog jačanja i reformi koristimo za unutrašnjopolitičke svrhe u Srbiji. Osetio sam diskretnu hrvatsku ambiciju za ulogom vojnog lidera na bivšem jugoprostoru.
Da, dotakli smo se i mog čuvenog intervjua sa generalom Kadijevićem. Sagovornici su bili zgroženi kada sam priznao da sam nagovarao Kadijevića da izvrši vojni puč i spreči krvave građanske ratove. Odmah je usledila teza da je JNA došla iz Srbije i izvršila agresiju na Hrvatsku 1991. Replicirao sam da je JNA u Hrvatskoj bila od 1945. i da nije trebalo da blokiraju i napadaju garnizone JNA. Onda je na red stigla „balvan revolucija“ i tako je moglo unedogled...
Ja sam svoj nastup završio sa Severinom koja se udala za Srbina. Profesor Cvrtila je dodao: „Dva puta“.
Hrvatski desničarski portali naprosto su poludeli posle emisije. Živopisno su me predstavljali, od ratnog huškača do rođaka Biljane Plavšić. Sve sa pitanjem: „Kako je Lazanski vaskrsnuo na HRT“? Najviše je penio bivši kapetan bojnog broda Jugoslovenske ratne mornarice i kasnije admiral Hrvatske ratne mornarice Davor Domazet Lošo, sa pitanjem: „Kako su zvali Lazanskog, a ne mene?“ Siroti Lošo, oduvek je nosio štucovane brkove u stilu otmenih bečkih kelnera, a ostao je u Beogradu do zadnjeg dana školovanja za čin admirala, skoro do kraja juna 1991. Posle je u hrvatskim medijima svoj predugi ostanak u Beogradu branio potrebom da sačeka da mu se naprave novi zubi. Kao, ostao je bez proteze, pa se nije mogao ranije vratiti u Hrvatsku. Valjda mu to Hrvatska, ipak, nije oprostila i zato ga i ne zovu na HRT. Zbog zubne proteze. Ja sa tim nemam ništa.
Jer, ja sam, kažu hrvatski desničari, vaskrsnuo na HRT-u. Priznajem, bilo mi je zabavno. Pre svega, sve je bilo kulturno. Svako je ostao pri svojim stavovima, ali smo se pristojno saslušali. Za početak, i to je nešto...

Gruevski najavio da će podneti ostavku
SKOPLjE - Makedonski premijer Nikola Gruevski najavio je da će u petak predsedniku parlamenta dostaviti pismo sa svojom ostavkom, dodajući da očekuje da će izbori biti održani u predviđenom roku, odnosno 100 dana od njegovog povlačenja sa funkcije, javila je Nova TV, a prenosi Tanjug.
Gruevski je u obraćanju Vladi saopštio da će ostavku dostaviti Sobranju u skladu sa dogovorom iz Pržina.
On je u govoru porucio da je cilj ostavke poštovanje dogovora iz Pržina i prevazilaženje krize u kojoj se država nalazi.
Premijer je rekao da je ovo važan korak koji čini u korist građana, ali da je ubeđen da će na izborima 24. aprila njegova partija (VMRO-DPMNE) dobiti novi mandat i da će čitava politička agonija ostati iza njih.
„Kao što i sami znate naša zemlja je već dugo zaglavljena u političkoj krizi, prošlog leta četiri najveće političke partije su zaključile dogovor za prevazilaženje krize. Ne mogu istaći koliko je vazno da se problemi prevaziđu kako bi država mogla da napreduje”, naveo je Gruevski.
U Skoplje stiže i komesar EU za proširenje Johanes Han koji će proveriti dosadašnju primenu dogovora iz Pržina.

Specijalci MUP-a Republike Srpske uhapšeni zbog pljačke
SARAJEVO - U bazi Specijalne policije Republike Srpske kasno sinoć uhapšeno je šest pripadnika ove jedinice zbog pljačke blindiranog vozila kompanije „Sektor sekjuritija”, 22. septembra prošle godine na autoputu Banjaluka - Gradiška, kod Cerovljana, javili su danas mediji u BiH.
Sarajevski N1 naveo je da se specijalci MUP-a sumnjiče da su opljačkali 600.000 KM iz blindiranog vozila, u kojem je u Hrvatsku prevožen novac Unicredit banke. U filmskoj pljački korišćeno je vatreno oružje, pištolji, automatske puške i zolja, a ranjen je pripadnik obezbedenja Đurad Bajić, po nekima od rikošeta koji je nastao.
Specijalci će biti zadržani 24 sata u policiji, a nakon toga će tužilac predložiti mere. Nezvanicno N1 prenosi da je kod uhapšenih je pronađen deo novca, a da je policija od ranije sumnjala na grupu.
Automobil Audi A6 koji je korišćen u pljački pronađen je nakon dva dana sakriven u šumarku, u zaseoku Baraji, nedaleko od mesta na kojem se razbojništvo i dogodilo. Pretpostavlja se da su specijalci njime pobegli ka Kozarskoj Dubici, javlja Tanjug.

Hoće li Ustavnom sudu BiH zasmetati i ime Republike Srpske
Od našeg stalnog dopisnika
Banjaluka – Koliko su opravdana strahovanja akademske, stručne i političke javnosti u Republici Srpskoj, koji, poučeni dosadašnjim iskustvom, veruju da bi Ustavni sud BiH u budućnosti mogao da preuzme ulogu visokog predstavnika i tako nastavi preuzimanje nadležnosti iz Banjaluke? Može li ovaj sud nastaviti tamo gde je pre osam godina stala međunarodna zajednica oličena u OHR-u, kad za praksu „izgradnje funkcionalne BiH” kroz nametanje zakona više nije bilo podrške u nekim važnim zemljama?
Ta se pitanja postavljaju u RS od trenutka donošenja i dalje nejasne odluke Ustavnog suda BiH o osporavanju dana RS 9. januara, pa se tako i desilo da dva zavađena politička bloka, koja predvode Dodikov SNSD i Bosićev SDS, sednu za isti sto u Palati republike, ujedinjeni ne samo podrškom danu republike već i shvatanjem moguće opasnosti od ovog sudskog presedana.
O kakvoj se instituciji radi? Ustavni sud BiH je dejtonska kategorija, jasno upisana u ovaj sporazum, pa je godinama bila pošteđena kritika iz Srpske. Dva su ključna razloga za trenutno nezadovoljstvo. Prvo, neiskorišćena mogućnost da se pet godina po formiranju ove institucije zameni sastav sudskog veća, u kom među devet sudija sede i tri stranca, koje imenuje predsednik Evropskog suda za ljudska prava. I drugo, činjenica da se radi o instituciji čije delovanje nije uređeno zakonom, pa način vlastitog rada uređuje internim pravilnikom, kojim je precizirano da „samo Ustavni sud BiH može donositi propise i akte koji se tiču njegovog rada i njegove uloge utvrđene Ustavom BiH”.
To je ujedno i bio motiv da političke partije iz Srpske nakon donošenja sporne odluke o danu RS predlože u Parlamentu BiH zakon o Ustavnom sudu BiH kako bi se zakonski definisao rad ove institucije od čijeg usvajanja, kako tvrde u Banjaluci, zavisi hoće li biti referenduma o njegovoj poslednjoj odluci o danu RS, koju svi odbacuju.
Političari i pravnici iz Banjaluke nepojmljivim smatraju to što se Ustavni sud BiH, od institucije koja treba da tumači usklađenost drugih zakonskih akata sa Ustavom BiH, pretvorio u, kako tvrde, kreatora ustavnih odredaba, i to u situaciji kad nema zakonskih pravila o tome gde je granica njegovih ovlašćenja. Dramatizujući celu stvar, u RS navode da – ako se moglo desiti da sudije ospore dan RS, jer se tog dana proslavlja i krsna slava Sveti Stefan, iako su sudije znale da je Zakon o praznicima RS 2007. već izmenjen zbog istih primedaba, kad je definisan kao sekularni praznik – ne bi čudilo da se sutra pojavi apelacija koja će iz sličnog razloga osporiti i sam naziv Republike Srpske. Ni u tom nazivu, ukazuju u Banjaluci, verovatno se ne pronalaze svi narodi u Srpskoj, iako se Srpska kao strana potpisnica Dejtonskog sporazuma u samom Ustavu BiH pominje mnogo puta.

Političari i pravnici iz Banjaluke nepojmljivim smatraju to što se Ustavni sud BiH, od institucije koja treba da tumači usklađenost drugih zakonskih akata sa Ustavom BiH, pretvorio u kreatora ustavnih odredaba Da li je opravdan strah od daljih poteza Ustavnog suda: Banjaluka

Dosadašnja praksa Ustavnog suda, koji se, kako to tvrde u RS, od tumača Ustava BiH pretvorio u ustavotvorca, ukazuje na to da ima opravdanih razloga za strah kad je reč o nadležnostima RS garantovanim Ustavom BiH i Ustavom RS, znajući da je Ustavni  sud BiH nametnuo i odluku o konstitutivnosti svih naroda na celoj teritoriji BiH po apelaciji Alije Izetbegovića. U Banjaluci veruju da dosadašnja praksa Ustavnog suda BiH navodi na strah da bi i same odredbe Ustava BiH – koje treba da tumači – ovaj sud, eventualno, mogao da proglasi neustavnim.
Tim povodom Slavko Mitrović, inače dobro upućen u međunarodne odnose, u autorskom tekstu „Kuvanje Srpske” za „Glas Srpske” navodi da se lider SDA Bakir Izetbegović u Briselu na skupu povodom 20 godina „Dejtona” založio za postepene promene tog sporazuma, korak po korak. „Odlukama Ustavnog suda BiH temeljito se menjala čitava konstrukcija ne samo Ustava BiH nego i celog sporazuma. Odluke ovog suda bile su osnova za nova ministarstva i brojne institucije na nivou BiH. Sve je to urađeno bez sporazuma entiteta”, navodi Mitrović. On dodaje da je to najbolje ilustrovao Sulejman Tihić, koji je svojom apelacijom, preko instrumentalizovanog Ustavnog suda BiH, Srpskoj ukinuo grb, zastavu i himnu „Bože pravde” govoreći: „Mi svakog dana pomalo ukidamo Republiku Srpsku.” Političke partije iz Srpske cene da je Ustavni sud BiH već preuzeo ulogu kakvu je nekad imao visoki predstavnik u BiH u kreiranju ustavnih rešenja. Pravnici kažu da činjenica da jedna takva institucija deluje bez zakona, koji treba jasno da propiše „pravila igre”, jeste slučaj nezabeležen u demokratskom svetu. Zato iz Banjaluke poručuju da bi zvaničnicima u Sarajevu i predstavnicima međunarodne zajednice u BiH, umesto što pozivaju na svetsku praksu, gde se, kako kažu, odluke ustavnih sudova bespogovorno sprovode i kad se sa njima ne slažu, bilo bolje da evropsku praksu prepišu kad je reč o zakonskom uređenju Ustavnog suda BiH – jer bi time stvorili temelj za buduće poštovanje odluka i kredibilitet ovog suda. Dosadašnjim odlukama srpski i hrvatski narod, čije su sudije u svim vitalnim odlukama preglasavane, nezadovoljni su jer je prosta većina dovoljna za presudu i po pravilu se donosi glasovima tri stranca i dva Bošnjaka. Posebno je zanimljiva koincidencija da je dan RS osporen malo pošto je raspisan referendum u RS, koji, osim podrške praksi Suda i Tužilaštva BiH, dovodi u pitanje nametanje zakona od strane visokog predstavnika.

Skupa ušteda
Kada je pre nekoliko godina odlučeno da se o zaštiti životne sredine stara Ministarstvo za poljoprivredu, u javnosti, posebno stručnoj, isticano je da ekologija mora imati sopstveno ministarstvo, jer su, uz svu njenu kompleksnost i značaj, pred naša vrata već stigli ozbiljni poslovi. Sa skepsom su dočekane tvrdnje predlagača da će „pridruživanje” doneti znatne uštede i još neke benefite.
Da su primedbe bile na mestu, potvrđeno je nedavno na sednici Skupštine Regionalnog centra za upravljanje otpadom „Eko-Tamnava”, koji treba da se gradi na prostoru devastiranih ugljenokopa u selu Kalenić kod Uba. Ovlašćeni predstavnici jedanaest gradova i opština iz Kolubarskog i Mačvanskog okruga, kao i sa teritorije grada Beograda, osuli su paljbu na rad Ministarstva za poljoprivredu, u čijem je resoru briga o zaštiti životne sredine.
Naime, iako je projekat Regionalnog centra dobio status investicije od državnog značaja, on se u završnici kreće po sistemu „korak napred, dva nazad”. I pored toga što je u protekle četiri godine, uz niz problema i opstrukcija, kompletirana projektna i građevinska dokumentacija, njoj je pridodata i temeljna Studija o proceni uticaja na životnu sredinu, na čemu je insistiralo resorno ministarstvo.
Posebna pažnja data je hidrodinamičkom uticaju podzemnih voda na deponiju. Stručnjaci Geološkog fakulteta iz Beograda, angažovani da se pozabave ovim pitanjem, našli su da nema uticaja podzemnih voda na deponiju sa reciklažnim centrom, kao i da ih neće biti ni u budućnosti.
Međutim, iz Ministarstva za poljoprivredu nisu našli vremena da donesu rešenje o prihvatanju studije, iako je dogovoreni rok bio 15. avgust prošle godine.
U slučaju da zaduženi za projekat – koji je štambiljem označen da je od državnog značaja – urgentno ne donesu rešenje za navedenu studiju, iz „Eko-Tamnave” neće moći u poslednjem terminu, a reč je o prvoj polovini 2016, da apliciraju kod IPA fondova EU za novčanu podršku. Naprosto, ostaće bez sume od 17,8 miliona evra i sav dosadašnji trud biće bačen na smetlište nemara, neodgovornosti, pa i bahatosti.
Proklamovana štednja, ili loša procena sa početka ove priče, pretvoriće se u veliku štetu, posebno po građane Valjeva, Lajkovca, Uba, Mionice, Osečine, Ljiga, Koceljeve, Vladimiraca, Lazarevca, Barajeva i Obrenovca, čije deponije za smeće duže od 20 godina imaju privremene dozvole. Na njihove podignute rampe se žmuri zato što u tim mestima nemaju gde s komunalnim otpadom.
Zbog takve situacije nezadovoljni predstavnici jedanaest gradova i opština najavili su da će tražiti odgovornost resornog ministarstva, koje je na marginu stavilo dugoročno upravljanje komunalnim otpadom s područja na kojem živi oko 400.000 stanovnika.

Samo robijaši i duševno oboleli smeju da puše u zatvorenom prostoru
Ukoliko se usvoje predložene izmene Zakona o zaštiti stanovništva od izloženosti duvanskom dimu, u našoj zemlji će biti uvedena potpuna zabrana pušenja cigareta u svim zatvorenim objektima na javnim mestima. Trenutno je pušenje dozvoljeno u određenim delovima kafana, restorana, kafića, hotela… a novi zakon predviđa da će to biti moguće samo u letnjim baštama.
U Srbiji oko 35 odsto ljudi su pušači, a istraživanja pokazuju da mere zabrane pušenja na svim javnim mestima, tvrdi dr Srmena Krstev, iz Republičke stručne komisije za prevenciju pušenja Ministarstva zdravlja, podržava više od 80 odsto odraslog stanovništva. Po trenutnim propisima, dodaje ona, od štetnog uticaja duvanskog dima nisu zaštićeni ni gosti, ni oni koji rade u ovim objektima.
– Očekujemo da će izmene zakona biti usvojene ove godine i da će početi sprovođenje novih propisa. Neke zemlje su zabranile pušenje i na dečjim igralištima, u parkovima, na plažama, ali to kod nas još neće biti predlog. Međutim, to su mere za budućnost o kojima treba razmišljati – kaže dr Krstev.
Prema predlogu izmena zakona, od svih javnih ustanova pušenje cigareta će biti dozvoljeno samo u psihijatrijskim klinikama i zatvorima, gde će postajati odvojene prostorije za tu namenu i to isključivo za ljude koji borave u tim ustanovama, ali ne i za zaposlene. U nekim zemljama počela je zabrana reklamiranja cigareta na mestu prodaje, ali to se za sada neće desiti kod nas.

Ika Pešić (Foto: D. Jevremović)
Duvan se ne „izbacuje” provetravanjem
Stručnjaci objašnjavaju da duvanski dim sadrži čak 7.537 hemijskih jedinjenja, koje čine prirodni sastojci duvana, hemikalije nastale u toku prerade duvana, aditivi i produkti sagorevanja, i da su pored pušača u velikoj meri ugroženi i nepušači, koji udišu dim cigareta.– Kada obole od bolesti koje češće pogađaju pušače, nepušači se čude kako je to moguće kada nikad nisu konzumirali cigarete. A kada ih pitate da li su boravili u prostorijama sa pušačima, odgovaraju potvrdno. Treba znati da se zadimljene prostorije ne mogu izvetriti otvaranjem prozora već jedino krečenjem zidova, pranjem zavesa, ribanjem nameštaja, jer se duvanski dim apsorbuje i upija u zidove, slike, krevete, cveće i isparava 24 sata. Posebno su ugrožena deca koja borave u prostorijama gde se puši. Kod njih se mogu primetiti crvene i suzne oči, kašalj, kijanje… Zbog svega toga, potpuno podržavam usvajanje izmena zakona jer je to dobro za zdravlje ljudi, ali i za usaglašavanje naših propisa sa standardima EU – naglašava dr Ika Pešić.

– Neke skandinavske zemlje su to počele da praktikuju, ali su one odavno sprovele mere koje mi tek treba da primenjujemo. U nekim zemljama se prodaju i paklice cigareta bez oznaka. Mislim da je značajno da mi prvo krenemo sa zabranom pušenja u ugostiteljskim objektima, jer tinejdžeri izlaze na ta mesta i uglavnom počinju da puše ako su izloženi duvanskom dimu i vide da to drugi rade. Ako im cigarete nisu pred očima, onda im nije ni atraktivno da puše. U Turskoj čak planiraju da zabrane konzumiranje duvana i u letnjim baštama. I nije tačno da će ugostitelji imati manji promet ukoliko se u objektu ne puši – dodaje dr Krstev.
Da li zbog najave usvajanja novih propisa ili zbog toga što su cigarete sve skuplje, u savetovališta za odvikavanje od pušenja dolazi sve više ljudi sa željom da zauvek kažu zbogom duvanu. Samo u toku jučerašnjeg dana, ističe dr Ika Pešić, šef Kabineta za prevenciju i odvikavanje od pušenja Klinike za pulmologiju Kliničkog centra Srbije, pomoć je potražilo desetoro ljudi. Kada dođu po lekarsku pomoć, pušači najčešće objašnjavaju da su pokušali pola dana da ne zapale nijednu, ali da su zato u popodnevnim satima popušili dvostruko više cigareta nego uobičajeno.
Godinu dana bez cigareta smatra se uspešnim poslom odvikavanja od konzumiranja duvana, a podaci pokazuju da se uz stručnu pomoć oko dve trećine ljudi oslobodi ove ružne navike. Kada pušači ostave duvan, najbolje je da se bave fizičkim aktivnostima kako bi skrenuli misli sa omiljenog poroka. Savetuju se šetnje, čišćenje kuće, vežbanje, ali i izbegavanje stresnih situacija koje bi čoveka ponovo mogle da okrenu ka „zadovoljstvu” cigarete. U odvikavanju, dodaje dr Pešić, ne mogu da pomognu elektronske cigarete jer su i one duvanski proizvod.
-------------------------------------------------------------------
Udruženje ugostitelja: više se trujemo vodom i vazduhom, nego dimom
U Udruženju beogradskih privatnih ugostitelja smatraju da u ovoj godini novi propisi sigurno neće biti usvojeni, kao i da druga ministarstva nemaju pojma da su neki stručnjaci u Ministarstvu zdravlja pripremili izmene zakona.
– Već su ugostitelji u velikim problemima, još im samo treba ukidanje pušenja u objektima. Ministarstvo zdravlja nas koristi samo kao svoj marketing. Trenutna pravila su dobra jer nepušači biraju da li će da sede u delu objekta gde se puši ili ne i zaštićeni su u 80 do 90 odsto slučajeva. Činjenica je da se ljudi u Beogradu više truju vodom i vazduhom, nego duvanskim dimom – ističe Nikola Dimitrijević, predsednik Udruženja beogradskih privatnih ugostitelja.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Vesić: Fekalno jezero će biti uklonjeno do leta
Gradski menadžer Goran Vesić izjavio je danas da će fekalno jezero u naselju Kumodraž u Beogradu do leta biti otklonjeno, kako više ne bi bilo leglo zaraze i problem građana koji žive u tom delu grada.
„Danas smo došli na ovu lokaciju da pokažemo kako u centru grada postoji veštačko jezero, površine dva hektara, koje je puno fekalnih voda. To je skandalozno”, kazao je Vesić.
Kako je naveo, jezero je nastalo kada je „neko usled bespravnog nasipanja materijala” zatvorio kumodraški potok, čime je napravljeno jezero u koje se sliva kanalizacija iz naselja.

(Foto Beoinfo)
„To je izvor zaraze tokom leta. Ovde se legu komarci. Ovo ljudima otežava život. Ovo je nešto zbog čega su dva izvora vode zagađena i ne koriste se”, kazao je Vesić.
Prema njegovim rečima, jezero će se uklanjati postepeno „kako bi jezero polako oticalo da ne bi došlo do podizanja nivoa vodostaja”.
Vesić je kazao da će se problem kanalizacije rešavati strateški i da će uskoro biti izgrađen Kumodraški kolektor na koji će okolna naselja opštine Voždovac biti priključena, prenosi Beta.

U Beogradu od večeras neprekidno grejanje zbog niskih temperatura
Beogradske elektrane počeće od večeras neprekidno grejanje stanova zbog najavljenih niskih temperatura, saopšteno je danas iz uprave Beograda, prenosi Beta.
„Kontinuiranim radom postrojenja pri niskim spoljašnjim temperaturama vazduha svim korisnicima će biti osigurano stabilno i kvalitetno grejanje, a sistem daljinskog grejanja zaštićen od eventualnih poremećaja i kvarova”, rekao je predsednik Skupštine Beograda Nikola Nikodijević.
Dodao je da će takav režim rada proizvodnih postrojenja važiti sve dok budu trajale niske spoljašnje temperature.
Nikodijević je dodao da su u dosadašnjem toku grejne sezone, od 15. oktobra do danas, Beogradske elektrane u non-stop režimu grejale stanove svojih potrošača, kao i poslovne prostore 32 dana.
„Time je značajno poboljšan kvalitet grejanja, a broj reklamacija je na istorijskom minimumu”, rekao j Nikodijević.
U Srbiji se u narednom periodu očekuje zahlađenje sa snegom, odnosno takozvani ledeni dani tokom kojih temperatura neće prelaziti u plus.

Podolsko goveče štiti Palić
Subotica – Na samu obalu jezera Palić, u delu poznatom kao Malo pojilo, naseljeni su novi stanari. Šest primeraka podolskog govečeta, pet krava i jedan bik ovamo su dovedeni sredinom decembra, kao deo kod nas jedinstvenog poduhvata aktivne zaštite okoline jezera uz pomoć ove kod nas ugrožene životinjske vrste.
Njihov jedini „zadatak” biće da pasu, i to trsku koja se iz jezera, gde je dobrodošla, proširila na vlažne livade uz Palić, i agresivno osvaja površine. Ova trska je lošeg kvaliteta i nema upotrebnu vrednost, a teško se uklanja.
– Svake godine kosimo trsku, a pošto je reč o teško pristupačnom vlažnom terenu, to je uglavnom moguće samo ručnom kosom. Nismo postigli značajniji efekat iako smo za održavanje trošili i do 450.000 dinara godišnje. Onda smo pronašli da se u Mađarskoj i Austriji ovakvi tereni održavaju uz pomoć velikih preživara, i to ima i svoje ekološko opravdanje – objašnjava nam Ferenc Marton, direktor preduzeća „Palić Ludaš”, koje se stara o jezeru i priobalju.
Podolska goveda su, navodi Marton, uzeta u zakup za simboličan iznos, i već do proleća bi trebalo da se vidi njihov učinak na 4,5 hektara močvarnog, vlažnog zemljišta koje je sada obraslo trskom. Procenjuje se da jedno goveče može da „održava” oko 1,5 hektara terena, pri čemu je ishrana zelenom, mladom trskom za njih poslastica.
Za ovakav vid očuvanja biološke raznovrsnosti Palića i okruženja, Pokrajinski sekretarijat za urbanizam, graditeljstvo i zaštitu životne sredine izdvojio je 400.000 dinara. Od tog novca ograđena je močvarna livada na kojoj se nalazi podolsko goveče, uveden je „električni pastir” i podignut je drveni zaklon gde ova krupna rogata goveda mogu da se sklone pre svega od vetra.
– Ovaj poduhvat ima višestruko ekološko opravdanje. Mi na ovaj način čuvamo i genetski vredne životinje, koje su više stotina godina naseljavale ovaj prostor. One su potpuno prilagođene ovdašnjoj klimi i grubim uslovima držanja na otvorenim pašnjacima. U vreme ozbiljnih klimatskih promena, to je i genetski resurs koji će nam možda u budućnosti biti potreban – kaže Marton.
Prema podacima Centra za očuvanje autohtonih rasa, u Srbiji ima oko 500 podolskih goveda, a Geren Marton kaže da se procenjuje da ih je u Vojvodini oko 250.
Kada na terenu Malog pojila uklone trsku, plan je da podolska goveda budu preseljena na druge lokacije uz Palić. Područje koje „održavaju” deo je zaštitnog pojasa koje se formira uz jezersku obalu, kako bi se između vodenog ogledala i okolnog poljoprivrednog zemljišta formirala tampon zona i sprečila spiranje veštačkog đubriva i hemikalija u jezero.
------------------------------------------------
Malo mleka, ukusno meso
Podolsko goveče vodi direktno poreklo do evropskog divljeg govečeta – tura, i nekada je bilo prisutno na celom prostoru od ruskih stepa do severnog Jadrana, pre svega zbog svoje velike izdržljivosti kao radna marva. Intenzivni razvoj poljoprivrede, širenje oranica i uvođenje mehanizacije gotovo ih je potpuno potisnulo.
Literatura ih opisuje kao krupna goveda, sa rogovima u obliku lire koji mogu da dosegnu i metar u dužinu i sa rasponom i do 1,5 metara. Slabo daju mleka, ali oni koji su okusili, tvrde da je meso izuzetnog kvaliteta i, naravno, organsko jer ove životinje ne zahtevaju gotovo nikakvu veterinarsku negu.

Novi Sad: dug za uređivanje građevinskog zemljišta 2,5 milijardi dinara
Novi Sad – Nenaplaćena potraživanja JP „Zavod za izgradnju grada” Novi Sad po osnovu naknade za uređivanje građevinskog zemljišta iznose 2,5 milijardi dinara. Od toga 218 pravnih lica duguje skoro 2,2 milijarde, a 645 fizičkih lica 317 miliona. Radi se o potraživanjima po ugovorima koji su zaključeni u periodu od 1994. godine, utvrdila je Državna revizorska institucija u izveštaju o kontroli finansijskog poslovanja ovog javnog preduzeća za 2014. godinu koji je nedavno objavljen na sajtu DRI.



Bez viška administracije

Pravilnikom o sistematizaciji u JP „Zavod za izgradnju grada” Novi Sad predviđeno je 377 radnih mesta, a 31. decembra 2014. bio je uposlen 241 radnik (234 na neodređeno vreme i sedam na određeno). To je u skladu sa programom poslovanja za tu godinu, koji predviđa 248 zaposlenih, navodi DRI. Skupština grada je odredila naknadu za rad u nadzornom odboru u mesečnom neto iznosu od 25.000 dinara, a navedena institucija je utvrdila da ni ovde nije bilo nepravilnosti.

Najviše nenaplaćenih potraživanja po osnovu naknade za uređivanje građevinskog zemljišta dospevalo je 2009. godine – 440,7 miliona dinara, potom 2008 – 380,3 miliona, 2007 – 327,2 miliona i 2005 – 256,6 miliona, a najmanje 2014 – 278.000 dinara. Protiv fizičkih lica pokrenuta su 254 tužbena zahteva, a od 74 pravnih lica, koja duguju 737,9 miliona dinara, potraživanja se ne mogu naplatiti, jer su bankrotirala i obrisana iz APR-a.
U postupku revizije je utvrđeno da je naplaćena naknada za uređivanje građevinskog zemljišta u 2014. godini iznosila 1,1 milijardu dinara. Programom za 2014. godinu, međutim, predviđeno je da se iz budžeta grada obezbeđuju sredstva za realizaciju programa u iznosu od skoro 2,7 milijardi, što znatno premašuje ostvarene prihode od naknade za uređivanje građevinskog zemljišta, pa je DRI preporučio Gradskoj upravi da u okviru nadzora nad radom javnih preduzeća aktivno prati i inicira preduzimanje mera radi blagovremene naplate.
Državna revizorska institucija je utvrdila da je Zavod za izgradnju grada iskazao troškove reprezentacije u iznosu od 928.000 dinara, a da nije doneo akt kojim se uređuje pravo i ograničava visina rashoda za reprezentaciju. Preduzeće je, takođe, evidentiralo i rashode za usluge informisanja od 15,5 miliona dinara, u koje je uračunata i nabavka promotivnog materijala (sveske, rokovnici, olovke, privesci, torbe, holderi za vizit-karte, kutije za vino, šolje, majice, plan grada...) od novosadskog preduzeća „Grafit plus”, u iznosu 2,1 milion dinara, a koji predstavljaju materijal za reprezentaciju.
Zavod za izgradnju grada Novi Sad u kontrolisanom periodu, kao tužilac, imao je 132 aktivna parnična spora u vrednosti 1,1 milijarde dinara, a u svojstvu tuženog 583 parnice u vrednosti od preko 1,3 milijarde.
Preduzeće i grad tuže firmu u stečaju „Neimar” (vrednost spora 235 miliona dinara) radi upisa prava svojine na objektu u Ulici Stevana Branovačkog 3 u Novom Sadu. Vode, takođe, spor protiv preduzeća „Borovica transport“iz Rume i „Putevi” iz Sremske Mitrovice, radi isplate 462,9 miliona dinara neopravdano avansiranih sredstava po ugovorima o javnoj nabavci za izvođenje radova na Bulevaru Evrope. Ostali značajniji sporovi se odnose na isplatu dugovanja po osnovu naknade za uređenje građevinskog zemljišta.
Revizorska institucija je upozorila odgovorna lica u Zavodu za izgradnju grada da „posvete dužnu pažnju sudskim sporovima u kojima je javno preduzeće tuženo, a koji zbog visine iznosa mogu ugroziti redovno poslovanje preduzeća”.

I lucerka donosi sreću
Banatsko Karađorđevo – Selu koje su posle Prvog svetskog rata podigli Ličani, solunski dobrovoljci, sreću ne donosi detelina sa četiri lista već lucerka, „sedmakinja” po kojoj je ono postalo poznato u nekadašnjoj Jugoslaviji. Pored gajenja pomenute deteline, koja se smatra izuzetno kvalitetnom stočnom hranom, meštani Karađorđeva su se posebno specijalizovali za proizvodnju semena, koje takođe ima dobru prođu na tržištu, a ono je mnogo šire i zahvalnije.
Ako to seme sa sobom nisu doneli doseljenici, koji su uoči rata živeli u Americi, a kako se to tvrdi u selu, onda su bar doneli američka iskustva. Kako, inače, objasniti da je proizvodnja semena lucerke u Srbiji najvećim delom locirana u Vojvodini, i to na oko 3.000 hektara, a bar pola od tih površina nalazi se u Banatskom Karađorđevu i okruženju.
Procenjuje se da prosečna godišnja produkcija semena u Vojvodini iznosi oko 750 tona, čija je vrednost oko dva miliona evra, a po tom osnovu zarada iznosi oko milion evra, a to za jedno selo uopšte nije malo. Posebno ako se pođe od nezvanične ocene meštana da je u ukupnoj proizvodnji lucerke zarada na semenu ekstraprofit.
Dragan Radaković, jedan od mlađih proizvođača objašnjava, da zarada u proizvodnji deteline varira, naročito kod semena. Lucerka se seje jednom na šest, sedam godina, a kosi se i do pet puta godišnje i to dok ne prezori. Nakon sušenja – čija dužina zavisi od vremenskih prilika, jer ako se dani okišaju ratari imaju grdne probleme –detelina se balira i skladišti. Odatle je, u neko doba godine kad dostigne bolju cenu, preuzimaju uglavnom nakupci, koji posreduju i vode glavnu reč na putu do stočnih jasala širom Srbije.
Proces proizvodnje semena je još složeniji. Za seme se koristi drugi otkos koji se ostavlja duže na njivi, sve dok detelina potpuno ne sazri. Dobro je da u tom periodu ne bude kiše, a ako ona bude učestala, seme može potpuno da propadne. Semenska detelina kod košenja mora da bude potpuno zrela i suva i kiša može sve da pokvari. Zato se proizvodnja semena smatra veoma nestabilnom i prinosi u jednoj godini mogu biti odlični, a već sledeće su loši. Problem je i što posao sa detelinom traži mnogo radnika.
Svojevremeno je u selu postojala zemljoradnička zadruga koja je okupljala meštane koji seju detelinu. Ona je organizovala i proizvodnju, a što je najvažnije i prodaju. Zadruga je prerađivala i seme deteline. Nju su u privatizaciji preuzeli biznismeni iz Novog Sada, koji su, srećom, nastavili preradu semena i vrše otkup od proizvođača. Kupci semena na veliko dolaze i iz drugih sredina, pa je prisutna i tržišna utakmica.
Preradu semena u bivšoj zadruzi sada vodi semenska kuća iz Novog Sada „Semenarna kop”. Oni prerađuju seme koje kupe od kooperanata i onda ga plasiraju na tržište.
– Mi imamo stalne kooperante i među nama postoji neophodno poverenje. Polazna osnova je naše deklarisano seme koje se obavezno koristi u proizvodnji. Kvalitetom smo se već dokazali na širem tržištu – kaže nam tehnolog Miladin Panić.
Najveći kooperant Čisar Vilmoš iz obližnjeg pograničnog sela Hetin proizvodi seme deteline na 150 jutara.
– Reč je proizvodnji koja je u velikoj zavisnosti od vremenskih prilika, pa iako izgleda da je ovo podneblje veoma povoljno za detelinu, rizik nije isključen. Ipak, ona je isplativa, a kad je reč o semenu, ono je naša velika izvozna šansa – ističe Vilmoš.
Seme iz Banatskog Karađorđeva se izvozi na tržišta bivše Jugoslavije, Italiju , Nemačku... Tamo se i njegove klice koriste kao izuzetno cenjena i zdrava hrana.

Visokoletač za snažnu „konekciju“ s vladom
Kraljevo – Kao da je Ronaldo menjao dres... To je bila šaljiva ocena nedavne konferencije za medije povodom prelaska Tomislava Ilića, gradonačelnika Kraljeva, iz Nove Srbije u redove Srpske napredne stranke. Tom skupu prisustvovalo je najmanje novinara, jer su na tu konferenciju za medije došli svi lokalni stranački funkcioneri, direktori javnih preduzeća i ustanova iz redova naprednjaka, njihov poslanik, državni sekretar, kao i Darko Glišić, potpredsednik Izvršnog odbora SNS-a, koji je ovaj transfer sa vrha stranke i ozvaničio. Podsećanja radi, on je Iliću čestitao „na pravoj i zreloj odluci da pređe u SNS“ i dodao „naprednjaci će sa Ilićem i ljudima koji će ga slediti napraviti kvalitetan iskorak“. O otvorenosti SNS-a za nove ljude govorio je i sadašnji predsednik Gradskog odbora Nebojša Simović, a sam Ilić napomenuo da „prisustvo Glišića i državnog sekretara u Ministarstvu odbrane Nenada Nerića govori da imamo potpunu podršku Vlade Srbije i da ubuduće u Kraljevu možemo mnogo toga da uradimo za viši kvalitet građana“.
Šta je tu neobično i čudno u odnosu na brojne stranačke transfere u Srbiji? Najpre, neka je u pitanju i gradonačelnik, brojnost skupa i čitava ceremonija dala je značaj Iliću, pa se stekao utisak da nije reč samo o preletaču već, bogami, i visokoletaču. Tome u prilog deluje i izjava Ilića da nije reč o preletu već prelasku radi realizacije istog programa. Znači, ako ta promena nije motivisana ideologijom, onda je ponajviše zbog ličnog interesa. Zato je i usledilo logično novinarsko pitanje: da li to znači da će Ilić biti novi predsednik ovdašnjeg odbora SNS-a, umesto dosadašnjeg Nebojše Simovića i da li je viđen kao novi stari gradonačelnik? Glišić je to negirao, uz tvrdnju da je Simović izabrani predsednik ogranka stranke, doduše, i uz ogradu „a promena može uslediti ako članstvo to zatraži“. Na toj konferenciji je ostao nedorečen i odgovor da li Ilić prelazi u SNS kao član ili potpredsednik odbora. I, uz sve to stiže i izjava ministra Velimira Ilića u ulozi predsednika Nove Srbije, koji se obradovao i zahvaljivao koalicionim partnerima „što su nam obavili jedan veliki posao i odveli Ilića iz naše stranke, jer mi nismo imali snage da ga sklonimo. Znate, on je ionako odspavao mandat predsednika NS-a u Kraljevu kao i ovaj mandat gradonačelnika. Ništa nije uradio čekajući nove izbore da bi ponovo bio gradonačelnik, kako mu je sada u Beogradu i obećano“, rekao je lider NS, da li iskreno ili iz jeda.

Velimir Ilić: Dobro je što su odveli Ilića iz naše stranke, jer mi nismo imali snage da ga sklonimo. On je ionako odspavao mandat predsednika NS-a u Kraljevu

Ali, te tvrdnje o „potpunoj“ podršci iz Vlade Srbije i, navodna, obećanja iz Beograda su ključni okidači za razne polemike koje još traju i buduće lokalne kombinacije. Najpre, čuje se da bi to značilo i potvrdu čestih, istina opozicionih objašnjenja sa skupštinske govornice da „premijer u Kraljevo ne dolazi, jer ovde nema svoju stranku. To je stranka Predraga Mikića (savetnik predsednika Republike prim M. D.) i sva vrata su im u vladi zatvorena...“. To se posebno spočitava aktuelnom predsedniku Gradskog odbora SNS-a Nebojši Simoviću, istina bez primedbi na radno zalaganje i sposobnost. Tomislav Ilić bi, dakle, bio nova, snažna „konekcija“ sa Vladom Srbije. Ispada još i da bi se „probudio“, sam tvrdeći da „ima ideje i da će Kraljevo ove godine biti pravo gradilište...“.

Darko Glišić: Naprednjaci će sa Ilićem i ljudima koji će ga slediti napraviti kvalitetan iskorak

Ako bi uskoro i premijer u Kraljevo stigao, bila bi to potvrda magičnosti Ilića uz istovremeno negiranje opisa od ministra Ilića i doskorašnjeg mu stranačkog šefa kao Tomislava „uspavanog i nejakog“.
A, sva ta dešavanja u Kraljevu, uz razna prestrojavanja, pomno prati članstvo SNS-a, bez komentara to posmatra i prilično razjedinjena i od vlasti sitnim ustupcima za lidere ućutkana opozicija. Jedino bi se moglo reći da tu, blago rečeno, uskomešanost ovdašnjih naprednjaka, usled „struja“ u njihovim redovima mirno, bez sekiracije ali uz svoju računicu, prate kraljevački socijalisti, koalicioni parteri SNS-a u lokalnoj vlasti.

Srpski mesec u Velikoj Britaniji
Osmi po redu „Srpski mesec u Velikoj Britaniji”, biće održan od 15. do 28. januara u osam gradova širom Britanije: London, Brajton, Reding, Birmingem, Oksford, Halifaks, Forest Rou i Lemington Spa. Koordinator programa Maja Džordan najavljuje za naš list da ovogodišnji program obuhvata 26 događaja u organizaciji 13 srpskih udruženja, a svečano će biti otvoren u srcu Londona, u Crkvi sv. Pavla na Kovent Gardenu, gde će nastupiti pijanistkinja Nada Kolundžija. Na programu su dela Dušana Bogdanovića i Miloša Raičkovića, kao i kompozicija Lole Perin koja će prisustvovati koncertu.
Već sledećeg dana u Brajtonu će mladi pijanista Stefan Ćirić nastupiti sa Londonskom filharmonijom pod vođstvom dirigenta Adrijana Prabave i izvesti Bramsov koncert broj 2. Novosadska violončelistkinja Irena Josifovska 23. januara svira sa pijanistom Aleksandrom Đermanovićem u Noriču na tradicionalnom koncertu „Norfolk i Norič – Novi Sad asocijacije”. 
Balkanska tradicionalna muzika stići će do Brikstona i Kamden tauna, uzbudljivog dela Londona, u izvedbi benda „Paprika”, koji čine naši diplomci Kraljevske muzičke akademije u Londonu, muzičari iz Rumunije i V. Britanije. 
Reditelj Stevan Filipović biće gost Srpskog siti kluba u zgradi britanskog parlamenta (datum će naknadno biti određen), a njegov film „Pored mene”, videće publika u Redingu i Oksfordu.
Deca „Srpskaonice”, škole srpskog jezika u Redingu, šestog februara imaće priliku da pogledaju 3D film „Peti leptir” Uroša Petrovića i Milorada Milinkovića, kao i neobično interaktivno prikazivanje bajki Branka Ćopića, što je pripremio „Qube 3D studio” iz Beograda.
U Londonu će biti održan dečji fudbalski turnir u organizaciji londonskog sportskog društva, a u okviru Dečjeg dana biće priređeni i koncerti, mađioničarske predstave i čitanja srpskih bajki. Novac od posete biće uplaćen u humanitarne svrhe.  
Svetosavska proslava je zakazana u pravoslavnim crkvama u Londonu i Halifaksu, a Dan državnosti naša dijaspora će proslaviti svečanom akademijom u Birmingemu u pravoslavnoj crkvi Sv. princa Lazara. Dan sećanja na Holokaust biće obeležen u crkvi Sv. Save u Londonu programom „Jasenovac i Holokaust fondacije” iz Velike Britanije, kao i u našoj ambasadi izložbom Asocijacije „Jadovno 1941” pod nazivom „Prebilovci”. Luiz Miler, koja je u Beogradu predstavila svoju knjigu „Naš brat – život kapetana Flore Sends” (Laguna), 11. februara u našoj ambasadi govoriće o svojoj novoj knjizi o 27 srpskih dečaka koji su posle povlačenja preko Albanije u Prvom svetskom ratu bili prihvaćeni u školi „Džordž Heriot” u Edinburgu. Posetioci „Srpskog meseca u Velikoj Britaniji” imaće priliku da obiđu sajam knjiga u Srpskoj biblioteci u Londonu, da se druže sa Srpskim Siti klubom, kao i predstavnicima Britansko-srpske privredne komore...

Igrači iz gnezda Vilijama Forsajta
Nikada nisam bio u Beogradu i sa nestrpljenjem očekujem da upoznam ljude i prošetam gradom. Impresioniran sam kvalitetom i intenzitetom Beogradskog festivala igre. Kompanija Drezden Frankfurt doneće vam novu postavku „Primarne trilogije”, ispunjenu virtuoznom igrom. Ovo delo posmatram kao putovanje kroz koreografsko-arhitektonsku kompoziciju, svemir sazdan od neverovatnih zvezda. A te zvezde su moji igrači, kaže Jakopo Godani, italijanski koreograf i od ove sezone novi umetnički direktor nekadašnje trupe Vilijama Forsajta, sada poznate kao Kompanija Drezden Frankfurt. Ova trupa prvi put gostuje u našoj prestonici na 13. Beogradskom festivalu igre u proleće, a predstavu „Primarna trilogija” Jakopo Godani potpisuje kao koreograf, scenograf, kostimograf i dizajner svetla. Komad je nov, premijeru je doživeo u Frankfurtu 2015.
Pored baletskog obrazovanja stečenog u Italiji Godani se usavršavao u međunarodnom centru za igru Morisa Bežara u Briselu, gde je od 1990. godine osnovao sopstvenu kompaniju i započeo koreografsku karijeru. Do 2000. je bio prvi solista u Baletu Frankfurt pod vođstvom Vilijama Forsajta, i istovremeno sarađivao sa njim u stvaranju mnogih predstava. Radio je za veliki broj svetskih kompanija. O tome šta pozicija prvog čoveka Kompanije Drezden Frankfurt donosi u njegovom profesionalnom životu Godani za „Politiku” kaže:
– Odgovornost koju sam preuzeo početkom leta kao umetnički direktor fenomenalne kompanije Vilijama Forsajta je velika, jer publika, kritika, institucije i donatori koji nam pomažu imaju velika očekivanja. Pre dva meseca je zbog novog načina finansiranja i organizacije trupa promenila svoj naziv. Poklonio sam svu svoju energiju i vreme ovoj neverovatnoj avanturi, i zahvalan sam prethodnom umetničkom direktoru i kolegi na podršci. Moja vizija je u stalnom kreiranju novih naslova, jer današnjoj publici morate nuditi kvalitetne i različite komade. Kao koreograf želim da predstavljam dela za velike scene u kojima se zaista igra. Tražim od igrača da budu odlični tehničari, inteligentni, iskusni i obrazovani ljudi. Ako na to dodate i umetnički senzibilitet, onda ne smete da pogrešite.
U Baletu Frankfurt, pod vođstvom Vilijama Forsajta ste bili prvi solista i sarađivali sa njim na novim koreografijama. Kako pamtite taj period, a kako ličnost Forsajta?
U našem svetu postoje krugovi. Neki koreografi koji su uticali na svoje igrače, pa su onda ti igrači dobijali slobodu kreiranja i postajali koreografi nekim novim igračima... Iz gnezda Vilijama Forsajta poletelo je nekoliko koreografa koji danas uspešno stvaraju. I oni su samo još jedna u nizu potvrda velikog majstorstva i dobre energije kojom nas je Vili zarazio. Bio sam devet godina glavni solista njegove trupe, a onda sam počeo da asistiram u postavkama njegovih dela, ali i da se sam bavim koreografskim poslom. To je neverovatno iskustvo. Svoje vidike izoštrio sam i tokom školovanja, jer sam učio od Morisa Bežara. Sve to jednoga dana postane usvojena lestvica estetike i kvaliteta, ispod koje ne želite da istražujete.
Postavili ste koreografije u poznatim baletskim kućama kao što su milanska Skala ili Kraljevski balet u Londonu. Koliko vam je značila saradnja sa drugim teatrima?
Rad sa velikim kompanijama je divno iskustvo, sa odličnim igračima uz najbolje uslove. Jedino što morate da obezbedite i što se od vas očekuje je uspeh produkcije. Ova vrsta umetnosti se mora uvek iznova dokazivati i opravdavati. Kada slikar napravi neko delo, ono ostaje uspešno zauvek. Čak i onda kada slikara više nema. Takođe, slikar uvek može da u osami svog ateljea pocepa onaj rad sa kojim nije zadovoljan, bez mogućnosti da o njemu neko sudi. Međutim, pozorište je živa i otvorena stvar. Kao autor koji slika na sceni morate uvek biti drugačiji, zanimljivi i savršeni, kako biste sebi obezbedili propusnicu za naredni angažman. Uspeh mora biti konstantna kategorija, a današnje vreme je surovo i konkurencija je ogromna.
Da li u ovom periodu radite na novoj koreografiji, gde pronalazite inspiraciju i kakva vas gostovanja očekuju?
Igrači su moja inspiracija. Pažnja mi je usmerena na način na koji igrač koristi svoju inteligenciju kako bi pokrenuo telo. U narednom periodu očekuje me rad na novom komadu, ali i gostovanja sa „Primarnom trilogijom”. Inače cilj moje kompanije jeste stvaranje kvalitetnog repertoara, nove publike i animiranje sponzora. Nije lako, jer zapravo nema vremena za predah.

Uručene nagrade Danijeli Purešević i Ani Panić
Priznanje „Lazar Trifunović” za 2015, za kritičko promišljanje savremene vizuelne i likovne umetnosti dodeljeno je Danijeli Purešević, istoričarki umetnosti i likovnoj kritičarki u Redakciji za kulturu RTS, za kritike emitovane u Kulturnom dnevniku povodom zatvorenih muzeja – Narodnog i Muzeja savremene umetnosti u Beogradu, kao i za autorski serijal „Art zona”, odnosno emisiju „Lev Manovič: jezik novih medija”, koja je emitovana 2. oktobra 2015.
Stručni žiri: Nela Tonković (predsednica), Ljiljana Ćinkul i Radonja Leposavić za Danijelu Purešević odlučio se jednoglasno, rukovodeći se načelom angažovanog pristupa umetničkim i društvenim problemima. „Njen istraživački pristup temi, kroz preplitanje sa televizijskim medijem, dovodi do veoma smelih rezultata, do pravih autorskih zaključaka saopštenih kompetentno i uz puno uvažavanje suštine određenog narativa”, navedeno je u obrazloženju.
Danijela Purešević, sprečena da prisustvuje dodeli nagrade, zahvalila je putem snimljenog video obraćanja. Pročitan je i njen tekst koji je za ovu priliku napisala i u kome je između ostalog rekla:
– Rad na televiziji jeste rizična delatnost koja zahteva znatnu investiciju energije i kreativnosti i gde su česta suočavanja sa pitanjem smisla i svrhe takve investicije. Jer finalni proizvod našeg rada je poput treptaja, pojavi se i brzo nestane, ne ostavljajući materijalne tragove. Tome treba dodati da bavljenje kulturom i vizuelnim umetnostima, koji su uvek na margini televizijskih proizvodnih prioriteta i kapaciteta, podrazumeva rad u veoma otežanim okolnostima. Mene je upravo ova nagrada čvrsto uverila da ti nevidljivi tragovi jesu vidljivi, i da čitav taj napor ima smisla.
Nagradu DIUS za 2015, za najbolju autorsku izložbu primila je Ana Panić, viši kustos Muzeja istorije Jugoslavije, za autorsku izložbu „Nikad im bolje nije bilo? Modernizacija svakodnevnog života u socijalističkoj Jugoslaviji”, održanu u periodu od 27. decembra 2014. do 17. februara 2015. godine u Muzeju istorije Jugoslavije kao i za kustoski doprinos u prezentaciji Srbije na izložbi – projektu Gete instituta pod nazivom „Zabeležena sećanja”, održanoj takođe u Muzeju istorije Jugoslavije.

                                     Ana Panić na uručenju nagrade (Foto Z. Anastasijević)

 
Gordana Stanišić (predsednica), Snežana Stamenković i Sanja Kojić Mladenov bile su u žiriju koji se za Anu Panić takođe odlučio jednoglasno. Naglašeno je da autorkino preispitivanje zajedničke društveno-istorijske prošlosti ove nacionalne zajednice nije bilo opterećeno romantičarskim idealima svakodnevice pojedinca iz ove perspektive, već je upravo dokumentovano adekvatnim kritičkim elementima. „Reprezentativni prateći izložbeni katalog pored studioznih tekstova sadrži i kompletnu naučnu aparaturu kao i originalne statističke grafikone koji imaju paralelnu funkciju u dokumentovanju karakterističnih istorijskih segmenata”, piše u obrazloženju.
– Nagrada je bila za mene veliko iznenađenje i čast jer sam je kao istoričar umetnosti dobila od svog matičnog strukovnog udruženja koje je prepoznalo izložbu koja nije umetnička, ne predstavlja savremenu umetnost već je sociološko-antropološka studija. Takve nagrade, osim što su priznanja i autoru i celom timu i instituciji koja je producent postavke, produžavaju njen život i daju joj neke nove mogućnosti putovanja i predstavljanja na neko drugom mestu jer imaju i zvaničnu potvrdu da vrede – rekla je dobitnica.

Aj Vejvej dobio „politički rat” protiv kompanije Lego
Odluka kompanije Lego da, nakon brojnih kritika u javnosti, promeni poslovnu politiku i dozvoli velike narudžbine svojih kockica za projekte koji imaju političku konotaciju, predstavlja pobedu za slobodu izražavanja, izjavio je kineski umetnik i disident Aj Vejvej.
Danski proizvođač igračaka je prošlog oktobra odbio da kontroverznom umetniku isporuči veliku količinu kockica za njegovu izložbu u Melburnu, obrazlažući svoju odluku dugogodišnjom politikom da ne odobrava narudžbine, ni donacije kockica ukoliko se one koriste u političke svrhe.
Kako prenosi AP, kompanija više neće tražiti od potrošača da objasne svrhu narudžbine, ali će od njih zahtevati da jasno naznače da Lego ne stoji iza njihovog projekta.
Aj, koji je u oktobru optužio Lego za „cenzuru i diskriminaciju”, na vest o promeni politike kompanije objavio je fotografiju na kojoj mu Lego kockice vise s kose, brkova i brade.
„Lego je jezik koji svi razumeju i koji bi trebalo da svako može da koristi po sopstvenom nahođenju, u tome i jeste suština slobode izražavanja”, izjavio je kineski umetnik za AP.
Njegova izložba u Melburnu, koja je otvorena prošlog decembra, trebalo je da sadrži portrete 20 australijskih aktivista za ljudska prava napravljenih od Lego kockica. Umesto kockica čuvene danske firme Aj je koristio kockice jedne kineske fabrike.
„Nema neke razlike, osim što su mnogo, mnogo jeftinije”, naveo je umetnik.
Aj je i ranije koristio Lego kockice za portrete političkih zatvorenika i disidenata, kao u izložbi koju je 2014. priredio na bivšem ostrvu – zatvoru Alkatraz, u zalivu San Francisko.
Tanjug

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Klaudio Magris iduće nedelje u Beogradu
Poznati italijanski pisac Klaudio Magris boraviće sledeće nedelje u Beogradu povodom srpskih izdanja svojih najznačajnijih knjiga u Arhipelagu.
Tokom boravka u Beogradu Magris će imati više susreta sa čitaocima i medijima, posetiti nekoliko kulturnih institucija i održati književno veče posvećeno romanu „Dunav”.
Arhipelag, Italijanski institut za kulturu i Dom omladine Beograda predstavljaju srpsko izdanje slavnog romana Klaudija Magrisa „Dunav” u sredu 20. januara u 19 časova u sali Amerikana Doma omladine Beograda.
Magrisov „Dunav”, jedna od najznačajnijih knjiga savremene italijanske i evropske književnosti, objavljena je u izdanju Arhipelaga u prevodu Snežane Milinković, prevodioca i profesorke italijanske književnosti na Univerzitetu u Beogradu.
Klaudio Magris će razgovarati sa čitaocima i potpisivati primerke „Dunava” i drugih knjiga objavljenih u izdanju Arhipelaga.
O Klaudiju Magrisu i „Dunavu” govoriće prevodilac dr Snežana Milinković i pisac i glavni urednik Arhipelaga Gojko Božović.
Prepoznat kao životno delo jednog od vodećih savremenih evropskih pisaca, Magrisov „Dunav” je velika priča o Evropi na obalama Dunava od Crne šume do Crnog mora, o kulturama koje nastaju na njegovim obalama, o istoriji koja je ostavila svoje tragove, o ljudima koji su dali smisao svom postojanju.
Na obalama Dunava se živi i misli, traje i održava vitalizam trajanja, smenjuju događaji i nastaje razumevanje tih događaja. I časovi uzleta i časovi patnje, kako pokazuje istorija Evrope i istorija samog Dunava, intenzivniji su na obalama ove reke.
Magrisov roman je veliko i uzbudljivo svedočanstvo o ulozi jedne reke u evropskom iskustvu i stvarnosti, kulturi i istoriji.
Magrisov roman je oblikovan kao književna arheologija Dunava u kojoj priča lucidno i zanosno prati slojeve kulture, istorije, društva, jezika, stvarnosti. Slikajući ljudske sudbine na ključnoj evropskoj reci, kako u istoriji, tako i u savremenosti, Magris je napisao zanosnu, uzbudljivu i nezamenljivu knjigu u kojoj se beskrajno uživa i beskrajno mnogo uči i saznaje o Dunavu.
Otkrivajući nam Dunav kao veliku i nikada do kraja ispričanu priču, Magrisova čudesna knjiga je najveći putnički roman moderne književnosti.
Pre „Dunava”, Arhipelag je objavio romane Klaudija Magrisa „Vi ćete, dakle, razumeti”, „Nagađanja o jednoj sablji” i „Drugo more”, kao i knjigu novela „Mikrokosmosi” koja govori o Mediteranu čiji je Trst jedno od magičnih središta.
Tanjug

​Sve o Gorancima na jednom mestu
Zejnel Zejneli, novinar i publicista u penziji, inače Goranac, dugogodišnji dopisnik ,,Politike” iz Prištine, koji živi u Subotici, objavio je prvu knjigu o Gorancima pod naslovom ,,Goranci svačiji i ničiji (a ipak svoji)”. Knjiga je objavljena uz pomoć mnogih Goranaca koji žive i rade u Srbiji, a štampana je u štampariji „Grafoprodukt” u Subotici.
Reč je o knjizi u kojoj je autor, koji je do sada objavio deset knjiga o Kosovu i Metohiji, sabrao sva naučna i druga objašnjenja i tvrdnje o tome šta su, odakle su i ko su uopšte Goranci koji žive na Kosovu na padinama Šar-planine, stešnjeni između dve granice – Makedonije i Albanije. Zejneli je dugo sakupljao građu, pa tako knjiga sadrži više od dvadeset naučnih i drugih radova o Gorancima. U njoj je i jedan od prvih naučnih istraživanja akademika dr Miroslava Lutovca, koji je istraživao Goru, gde žive Goranci, i Opolje gde žive Albanci. Tu su i istraživanja Srpske akademije nauka i umetnosti o Gori i Opolju i Podgori (delovi Sredske župe, nedaleko od Prizrena) koja nisu do kraja obavljena, zbog ratnih dejstava i bombardovanja Srbije 1999. godine.
Uglavnom se svi istraživači o poreklu Goranaca slažu da su oni slovenskog porekla, a mr Suzana Hasani je istražujući poreklo ove male etničke zajednice došla do podataka da se oni pominju čak i u rimsko doba. Zavisno od opredeljenja autora, naročito posle rata na Kosovu, neki tvrde da su Goranci Bošnjaci, zatim da su Vlasi –Aromuni, turski autori tvrde da su oni poreklom Turci, Bugari da su bugarskog porekla, a Makedonci da su zbog jezika i običaja Makedonci – muslimani, a Albanci da su Albanci. Mnogi autori tvrde, a uglavnom se svi ozbiljni istraživači slažu, da su Goranci srpskog porekla i da su pod pritiskom Otomanske imperije primili islam. Navode se i nazivi i mesta, toponimi, koji nedvosmisleno potvrđuju slovensko poreklo Goranaca, a njihov jezik mnogi svrstavaju u staroslovenski jezik. Mnogi autori ne mogu da izbegnu ni to da ih je car Dušan svrstavao u najbolje svoje podanike, da se pominju u Hrisovulji cara Dušana, da su bili i pod zaštitom kralja Petra Prvog.
Činjenica je, ipak, da su Goranci slovenskog porekla, da im je maternji jezik srpski – goranski, da se danas najveći broj njih izjašnjavaju da su muslimani i da to ne kriju.
U knjizi o Gorancima autor navodi i imena mnogih uglednih Goranaca: profesora, lekara, vrsnih hirurga, da imaju i prvu ženu hirurga koja radi u inostranstvu, inženjere, književnike, slikare, ekonomiste, pravnike i ljude drugih zanimanja, što razbija stereotip o tome da su Goranci samo i isključivo dobri poslastičari i kuvari. Ta činjenica ne može da se negira, kao što ne može da se negira i da su oni i dalje pečalbari, da su rasuti svuda po svetu, po celoj Srbiji, ali i da uvek sa sobom vode i svoje porodice. Kroz istoriju bili su i najbolji puškari, potomci Goranaca danas žive ne samo u Srbiji već i u Evropi i Americi.
Autor knjige, kao i mnogi istraživači, jedino ne može da odgonetne, zbog čega je toliko interesovanje za Gorance i njihovo poreklo, zbog čega su na delu tolika svojatanja Goranaca, potom zbog čega su oni baš ,,nečiji”, a mala su etnička zajednica, koja je po mnogo čemu specifična i posebna – po govoru, poreklu, običajima. Goranaca danas u Gori ima nešto manje od 8.000 hiljada duša, nekada –do 1999. godine – živelo ih je blizu 20.000, a zanimljivo je da se za njih interesuju države koje broje više od 160 miliona ljudi. Srbija gotovo da ih ne pominje, iako su jedni od najodanijih podanika ili ih se seti samo jednom u toku godine, kada neko od političara ode u Goru za Ćurđevdan, i tamo ostavi mnogo obećanja, u koja danas malo ko veruje, jer se ništa nije ispunilo svih ovih godina. Moguće je da će odgovor na ovo pitanje naći neki drugi autor koji će odgovoriti na to šta se iza svega krije. Pre svega da li je reč o politici, zlonamernosti ili namernom pokušaju zatiranja korena Goranaca...
Šta god se da se piše i tvrdi o Gorancima, oni su ipak svoji i sa ponosom ističu da su Goranci. Oni ne zaboravljaju ni svoje korene, ni poreklo i jedna su od retkih etničkih zajednica čiji se pripadnici stalno vraćaju u svoj kraj, ma gde živeli, radili, gradili svoje kuće... Mi smo, kažu sami Goranci, kao slonovi – ma gde bili, zauvek se vraćamo u svoj kraj.

Tim koji dobija: dobar naslov i dobar reditelj
Protekle jeseni bilo je sumnji da će se aktuelna koncepcija repertoara ansambla Drame Narodnog pozorišta u Beogradu čiju okosnicu čini nacionalna dramska tradicija „začinjena” savremenim dramskim iskorakom negativno odraziti na posećenost. Desilo se, reklo bi se, suprotno. „Novi vetrovi”, kako je Željko Hubač, v. d. direktora ansambla Drame, došavši pre nešto više od godinu dana na ovu funkciju najavio, sada već realizovane predstave u Narodnom pozorištu donele su Drami značajne uspehe. Koliko je bilo delikatno istrajati u nameri da se u „jednom dahu” rade predstave „Bela kafa”A. Popovića u režiji Milana Neškovića, Bernhardove „Moje nagrade” kao autorski projekat Maje Pelević i Slobodana Beštića, Sterijini „Rodoljupci” u režiji Andraša Urbana i Šilerova „Marija Stjuart” u režiji Miloša Lolića, s obzirom na društvene okolnosti, Hubač odgovara:
– Šireći tematski okvir i menjajući pristup klasičnoj literaturi, obratili smo se i novoj publici, koja je odgovorila izuzetno strasno, a verni gledaoci su razumeli potrebu za iskorakom, pre svega zbog kvaliteta predstava. Princip „kvalitetan naslov i kvalitetan reditelj”, uz realnu analizu potencijala ansambla, prati svest da moderno pozorište ne sme da bude autistično. Zadatak nacionalnog teatra jeste da valorizuje estetska gibanja u svom okruženju i otvori kreativan prostor dijalogu sa stvarnošću, na svim nivoima. Ako tako sagledavate repertoar, onda su ovi naslovi logična posledica tog stava. Proces je, naravno, mnogo kompleksniji jer podrazumeva sposobnost da razumete senzibilitet reditelja kome nudite konkretnu dramu, da njegove dileme prihvatite kao okvir za dijalog u kojem ćete biti spremni da argumentima dođete do zajedničkog stava.
Umetnička kreativnost zahteva punu slobodu. Koliku su slobodu imali angažovani umetnici u Narodnom pozorištu u proteklom periodu, budući da su povremeno „curile” i informacije sa proba da ima i spornih situacija, pitali smo našeg sagovornika.
– Apsolutna sloboda u realizaciji pomenutog koncepta sastavni je deo kreativnog procesa. Atmosfera stvarana tokom rada na predstavama bila je najvažniji garant te slobode. Bilo je, naravno, i neprijatnih situacija, sporadičnih pobuna zbog pojedinih scena ili zbog pominjanja imena aktuelnih političara u predstavama, ali sve je to zanemarljivo, ma koliko na momente delovalo zastrašujuće, u odnosu na činjenicu da sam kao direktor Drame imao punu slobodu u kreiranju repertoara, a nju sam rado delio s autorima – kaže Hubač.


Željko Hubač: „Menjajući pristup klasičnoj literaturi, obratili smo se i novoj publici koja je odgovorila izuzetno strasno” (Foto: Z. Anastasijević)

Ansambl Drame realizovao je nove predstave mahom sopstvenim snagama, ako se izuzme angažman svega šest gostujućih glumaca u protekloj godini. Ipak, u ansamblu je bilo, recimo, i glumica srednje generacije koje nisu dovoljno zastupljene.
– Repertoar pravim za ansambl Drame i to je važan deo razgovora o konceptu predstave. Goste prihvatamo tek kad reditelj i ja zaključimo da su neophodni, vodeći računa da oni imaju perspektivu u našem ansamblu. Nikome ne dajem, niti uskraćujem uloge, otvoren sam za dijalog, nisam isključiv, ali sam spreman da trpim posledice principijelnosti. Jedan od najlepših ovogodišnjih komplimenata dobio sam nakon premijere „Marije Stjuart” od prvakinje Drame koja je rekla da je, iako samo kao gledalac, uživala u repertoaru svog pozorišta. Te večeri je u protokolu bilo tridesetak glumaca koji su se u pozorišnom klubu, zajedno s kolegama sa scene, radovali uspehu premijere. Te situacije mi daju nadu da stvaramo koherentan ansambl – kaže Hubač i iz prve ruke najavljuje planove za naredni period:
– U ovoj sezoni ćemo videti još tri potpuno različite predstave: Rostanovog „Sirana de Beržeraka” koji će ići ka grotesci, izuzetno intimnog Čehovljevog „Ivanova” i tematski provokativni komad Olge Dimitrijević „Narodna drama” koji je po formi najotvoreniji za radikalno rediteljsko čitanje. Želja mi je da se u naredne dve godine do kraja obračunamo s eskapizmom, pa bih voleo da sledeću sezonu simbolički otvorimo inscenacijom Markesovih „Sto godina samoće” u režiji Snežane Trišić, da nastavimo „zaboravljenim” Tolstojevim „Carstvom mraka” u režija Igora Vuka Torbice, Kišovom „Elektrom” u režiji Ive Milošević i Krležinim „Kraljevom” u režija Borisa Liješevića. Reditelj Egon Savin će raditi komad „Vuci i ovce” Ostrovskog, a razgovaramo i o saradnji sa Jagošem Markovićem. Ostvareni su i prvi kontakti sa Jernejem Lorencijem, dvostrukim dobitnikom „Politikine” nagrade za najbolju režiju na Bitefu... Očekujemo uzbudljive, otrežnjujuće susrete publike sa pozorištem koje ne obmanjuje i ne ulepšava stvarnost.
U duhu dobre tradicije ansambl Drame nacionalnog teatra očekuju i nova gostovanja. Zvanični pozivi već su stigli iz Indije, Irana, Kine, Hrvatske, Crne Gore, Mađarske... A kako se Željko Hubač, poznat po britkom jeziku i peru, bori u ovim okolnostima sa „vetrenjačama”, kaže: – Umesto da kalkulišem i razmišljam o tome ko će sutra da osvane kao upravnik ili direktor Drame, pokušavam da, u granicama ingerencija, rešavam svakodnevne probleme. Dakle, radim svoj posao najbolje što umem.

Ministarstvo saobraćaja: Kampanja protiv Er Srbije je provokacija
Pomoćnik ministra za vazdušni saobraćaj Ministarstva građevinarstva, saobraćaja i infrastrukture Srbije Zoran Ilić ocenio je povodom navoda da su Lufthanza i Kroacija erlajns pokrenule postupak protiv Er Srbije da medijsku kampanja protiv Er Srbije shvata kao provokaciju.
Prethodno je hrvatski ministar pomorstva, saobraćaja i infrastrukture u tehničkoj Vladi Siniša Hajdaš Dončić saopštio da su Lufthanza i Kroacija erlajns pokrenule postupak protiv Er Srbije zbog takozvanih transfernih letova, preneo je N1, javlja Tanjug.
„Sadašnje bacanje prašine u oči i medijska kampanja protiv Er Srbije ne mogu da shvatim drugačije nego kao provokaciju”, istakao Ilić.
Ilić je u izjavi za N1, kazao da Er Srbija takve letove nudi mnogo povoljnije od drugih avio kompanija te da on u tome vidi inicijalnu kapislu za postupanja hrvatske avio kompanije.
On je istakao da kompaniji Kroacija Erlajnz ne smeta saobraćaj Er Srbije ka Dubrovniku, Splitu, Zagrebu u vreme turističke sezone, ali da tokom zime nastaju problemi.
Ilić je negirao da se Er Srbija nije odazivala na ročišta već da su do sada bila zakazana dva, od kojih je prvo odloženo na molbu srspke kompanije, dok je drugo odloženo na zahtev hrvatske strane.
Ilić je podvukao da će se Er Srbija odazvati na sledećem ročištu koje bude zakazano.
Zagrebački dnevnik „Jutarnji list” objavio je juče da bi Er Srbija mogla da izgubi pravo letenja u Hrvatsku ako nastavi s ignorisanjem prekršajnog postupka koji se protiv nje vodi u Ministarstvu saobraćaja Hrvatske.
List, pozivajući se na nezvanične informacije, ističe da su predstavnici hrvatske vlade čelnicima Er Srbije poručili da neodazivanjem na zakazana ročišta jasno pokazuje nepoštovanje hrvatske države i da bi zato mogli izgubiti dozvolu.
Protiv Er Srbije Agencija za civilno vazduhoplovstvo je u proleće prošle godine Ministarstvu saobraćaja podnela prekršajnu prijavu zbog kršenja bilateralnog sporazuma između Hrvatske i Srbije o vazdušnom prometu.
Srbija navodno još nije ispunila odredbe Sporazuma o uspostavljanju evropskog zajedničkog vazdušnog prostora, koji je potpisala s EU kao pridružena zemlja. Prema tom sporazumu, kako piše „Jutarnji list”, Er Srbija može da leti samo između Beograda i bilo kojeg grada u EU, ali srpska kompanija nudi takozvane transferne letove, na šta nema pravo, jer nudi svojim putnicima letove preko Beograda do drugih odredišta.
Er Srbija je, u saopštenju dostavljenom juče Tanjugu, odlučno negirala sve navode iznete u tekstu koji je objavljen u zagrebačkom „Jutarnjem listu” u kome se pominje srpska nacionalna avio-kompanija.
„Er Srbija posluje u skladu sa svim važećim evropskim propisima koji se primenjuju u oblasti civilnog vazduhoplovstva. U prilog ovoj tvrdnji jasno govori i činjenica da je Hrvatska agencija za civilno zrakoplovstvo (C CAA) odobrila da Er Srbija obavlja letove ka i iz Hrvatske po sezonskom redu letenja”, poručila je srpska nacionalna aviokompanija.

Er Srbija ulazi na tržište Amerike uvođenjem kod šer letova sa kompanijom Erberlin
Nacionalna avio-kompanija Er Srbija saopštila je danas da je uspostavila vazdušnu vezu između Beograda i Sjedinjenih Američkih Država sa samo jednim presedanjem, zahvaljujući proširenju kod-šer sporazuma sa avio-kompanijom Erberlin.Kako se navodi, po ovom sporazumu, Er Srbija će dodeliti svoju oznaku na 28 nedeljnih letova koje Erberlin obavlja između svojih čvorišta u Berlinu i Diseldorfu i tri značajna grada u Americi â€” Njujorka, Čikaga i Majamija.
Dodaje se da će karte za ove kod-šer letove moći da se kupe od 15. januara za putovanja od 1. februara.
U saopštenju, koje prenosi Beta, ističe se da je generalni direktor Er Srbije Dane Kondić kazao da je ovo istorijski povratak JU oznake na tržište SAD, što je ključni deo strategije razvoja mreže linija i priprema za uspostavljanje direktnih letova za Njujork, koji će se od juna obavljati pet puta nedeljno.
„Naši kod-šer letovi sa avio-kompanijom Erberlin, koja je takođe član grupacije Etihad ervejz partners, je odličan primer kako nam partnerstva omogućavaju da u jednom potezu proširimo domet naše mreže, pojačamo prisustvo brenda Er Srbije i povećamo mogućnost konekcija za putnike u vazdušnom saobraćaju”, kazao je Kondić.
Er Srbija će uvesti redovne dugolinijske letove ka Njujorku u junu 2016. godine, čime će posle 24 godine ponovo povezati srpsku prestonicu sa Sjedinjenim Državama.

EPS:Poskupljenje struje za sada nije u planu
Direktor Elektroprivrede Srbije (EPS) Aleksandar Obradović izjavio je danas da poskupljenje struje u Srbiji za sada nije u planu, iako postoji obaveza da se tržišna cena električne energije narednih godina poveća.On je za televiziju N1 kazao da je trenutno snabdevanje strujom u Srbiji stabilno, a da su vremenske neprilike bile razlog nestanka električne energije u određenim krajevima, posebno u planinskim predelima, i da je na rešavanju tog problema bilo angažovano 9.000 ljudi.
Obradović je podsetio da je u prošloj godini EPS postigao rekordnu proizvodnju električne energije i da je u Rudarskom basenu Kolubara ostvarena rekordna proizvodnja uglja.
On je demantovao navode nekih medija da je EPS preko posrednika kupio ugalj iz Rumunije po ceni od 10,7 miliona evra, naglasivši da je to reciklirana priča od pre godinu dana, kada je posle poplava uvezen ugalj, ali ne preko posrednika, već javnim tenderom na kome se javilo više kompanija.
Obradović je kazao i da nije tačno da su on i direktori EPS-a saslušavani zbog nabavke uglja iz Rumunije, već da od istražnih organa stižu pitanja, na koja odgovaraju on ili direktor, a odgovor priprema pravna služba EPS-a.
Direktor EPS-a je govoreći o mediskim spekulacijama da bi on mogao da bude taj na koga je premijer Srbije Aleksandar Vučić mislio kada je govorio o smeni direktora javnih preduzeća, kazao da je premijer veoma zahtevan prema direktorima javnih preduzeća.
Naveo je da Vučić pred direktore javnih preduzeća postavlja sve više i više ciljeve, i da on lično nema problema da bude smenjen neko ko ne postiže ; rezultate.
„Vlada radi veliku reformu i svaki direktor ima obavezu da uradi maksimalno dobro, inače će biti smenjen. EPS obara sve ciljeve, što se vidi i u rezultatima. Trebalo je da imamo gubitak od 10 milijardi dinara, a ostvarili smo dobitak od tri milijarde”, kazao je Obradović.
On je kazao i da ne očekuje da bude većih problema kada je u pitanju naplata takse za Radioteleviziju Srbije (RTS) koja će se naći na računu za struju, naglašavajući da je to zakonska obaveza EPS-a koji samo prikuplja novac i potom ga prosleđuje RTS-u. (Beta)

Nova strašila samo vire iz budžeta
Godina za nama bila je bolja nego što je planirano. Ali nisu svi planovi iznad očekivanja. Izostala je racionalizacija zaposlenih u državnoj upravi. Od prvobitno planiranih 25.000, broj zaposlenih je smanjen za pet, šest hiljada i to uglavnom penzionisanjem. Ciljanih otpuštanja nije bilo. Ovim rečima Nikola Altiparmakov, član Fiskalnog saveta, za „Politiku” sumira godinu koja je za nama.
– Upozoravali smo da su planovi preambiciozni. Kvalitet državne uprave ne može da se unapredi samo penzionisanjem ili dobrovoljnim napuštanjem. Penzionisanjem odlaze najiskusniji, a dobrovoljno najkvalitetniji. Cilj je da odu neproduktivni.
Kako se dogodilo da je samo premijer pogodio da će rast biti veći od 0,5 odsto? Treba li da se radujemo zbog toga? Na svim regionalnim tabelama najgore rangirani kada je o rastu reč?
Dobro je što smo imali pozitivno iznenađenje, ali je to najniži rast u Istočnoj Evropi. Da bismo dostigli korak sa razvijenim zemljama u regionu moramo da rastemo po stopi od četiri, pet odsto.
Da li je za Vas pritisak kad premijer kaže da ste pogrešili kad ste rekli da će budžetskog deficit u 2015. biti 230 milijardi?
Da raščistimo – nismo pogrešili u proceni. Kao i svi drugi fiskalni saveti u Evropi, ocenjujemo planove vlade. Plan je bio da republički deficit bude 190, a konsolidovani 230 milijardi dinara. To je vlada dogovorila sa MMF-om i mi smo pozitivno ocenili. Već nekoliko godina pozivamo i ministarstvo i nadležne organe da unaprede i pojednostave budžetski proces u segmentima koji se tiču šire javnosti. Ovde se spominje nekoliko deficita koje građani, pa i deo stručne javnosti, često mešaju. Nismo to shvatili kao kritiku već kao neku vrstu zabune.
Kako gledate kad vas premijer pohvali?
Isto kao i kada mu se nešto ne sviđa. Tu smo da analiziramo brojke. Naše poruke razume svaki građanin koji vodi domaćinstvo, a osnovna je da se troši onoliko koliko se zarađuje. Iako je u delu javnosti shvaćeno da smo mi kritikovali budžet za 2015, treba podsetiti da smo najglasnije podržali mere štednje. Naš cilj nije da predstavljamo prepreke tim merama, već da osiguramo da se one sprovode onako kako su planirane. Iako ukazujemo na rizike i mi i vlada štednju vidimo kao neophodnu.
Da li je gotov „medeni mesec” fiskalne konsolidacije i dobrih vesti iz budžeta?
„Medeni mesec” je uslovno rečeno postojao samo u delu smanjenja republičkog deficita. U delu strukturnih reformi, ni ove godine nismo imali „medeni mesec”.



Drugi penzioni stub je razočarenje

Protiv ste uvođenja drugog penzionog stuba. Da li bi ministar Vujović pre poslušao vas ili savet Svetke banke, u kojoj je radio, a koja na tome insistira? Ministar nije eksplicitno rekao da je to u planu. U Fiskalnoj strategiji za 2014. i u zvaničnom dokumentu vlade, kaže se da je to veliki trošak za građane i da su efekti u drugim zemljama bili razočaravajući. Podržavamo to stanovište.

Zašto je politički teža odluka reformisati javna preduzeća, nego smanjiti plate i penzije iako se te mere odnose na šest puta manje ljudi?
To morate da pitate vladu. Osim političke, javna preduzeća imaju i stručnu dimenziju. Izazovno je napraviti plan za reformu EPS-a ili železnica. Dobro je da aranžman sa MMF-om podrazumeva i stručnu pomoć međunarodnih finansijskih institucija.
Što se tiče preduzeća u restrukturiranju, to traje decenijama, ali sada toliko tišti javne finansije da više nema prostora za odlaganje. Planirane reforme za 2016. godinu veoma su izazovne. Problemi javnih preduzeća se ne preslikavaju odmah na budžet. Troškovi se pojavljuju kasnije.
Može li ponovo da se pojavi indirektan trošak kao prošle godine sa „Srbijagasom”?
Kada pričamo o kritici budžeta za 2015, upravo smo naglasili da je neophodno jasno navesti troškove državnih gubitaša koje će snositi poreski obveznici. Zato insistiramo da se jasno raščlane izdaci za garancije. Da ne bi bilo iznenađenja.
Da li je dovoljno da premijer u parlamentu samo pročita na šta će ta sredstva biti potrošena?
U finalnoj verziji zakona ni tih osam milijardi subvencija, ni 30 milijardi garancija nije pojedinačno razbijeno. Nije stvar u tome da li se to krije, nego da se ne dogodi da ponovo ispadne neki novi skelet iz ormana.
Donosi li 2016. nova strašila za ministra Vujovića? RTB Bor, na primer?
Na primeru RTB Bora se vidi da naše zamerke nisu bile maliciozne opaske, već potreba da se jasno vidi šta dolazi na naplatu – a dolazi prva rata kredita od 23 miliona evra. RTB Bor ima 500 miliona duga od kojih država garantuje 150 miliona evra. To je trebalo uzeti u obzir kada se pravio budžet za 2016.  Nije pitanje da li će, već kada će troškove RTB-a plaćati poreski obveznici.
Ove godine se bežalo od rebalansa. Premijer je prošle godine najavio da će biti pet, šest rebalansa, jer će država štedeti?
Rebalans nikada nije dobra stvar jer znači propuste u planiranju. U budžetu za 2015. nije ostavljeno dovoljno novca za subvencije poljoprivredi. Na to smo upozoravali, a sada ukazujemo da isti manjak može da se pojavi i u 2016. Nedostajuća sredstva u 2015. nisu obezbeđena kroz rebalans, već je najavljeno pretvaranje ove docnje u javni dug.
Da li je to u skladu sa dobrom praksom budžetskog računovodstva?
Nije. U skladu sa najboljom praksom trebalo je da to prođe kroz rebalans. Ranijih godina smo imali rebalanse da bismo legalizovali veću potrošnju i veći deficit. Toga ove godine nije bilo.

Pucnjava u Zemunu, povređen muškarac
U pucnjavi u Zemunu je ranjen jedan muškarac, koji je zatim prebačen u Urgentni centar, prenosi Tanjug.
„Oko 18 sati, u Zagorskoj 12 u Zemunu muškarac je zadobio povrede vatrenim oružjem od NN lica”, kažu u MUP-u.
U Ugrentnom centru su potvrdili da je muškarac star 46 godina primljen u tu ustanovu i da se nalazi na reanimaciji.

„Izvini” za ubadanje u grudi
Postupak pred Višim sudom u Beogradu protiv Njujorčanina Lukasa V. (17), tinejdžera koji je u oktobru prošle godine izbo Beograđanina Toma Ćulafića (19) na Kalemegdanu, obustavljen je time što je napadaču dosuđena vaspitna mera izvinjenja povređenom mladiću, nezvanično saznaje „Politika”. Ovakav dogovor tužilaštva i Lukasa V. ujutru, prema istim informacijama, potvrdilo je maloletničko odeljenje Višeg suda u Beogradu. U sudu i tužilaštvu nije bilo moguće dobiti potvrdu, niti demanti ove informacije.
Na poslednjem sastanku učesnika u postupku održanom pre nekoliko dana, tužilaštvo je napad tinejdžera, koji je krivičnom prijavom bio tretiran kao pokušaj ubistva, prekvalifikovalo u nanošenje lakih povreda i ponudilo okrivljenom priznanje krivice. U ponudi takođe stoji da su povrede koje je Ćulafić, inače igrač Košarkaškog kluba „Beko” zadobio – ubod u grudi, oko levog pazuha – nanesene neidentifikovanim predmetom, iako je sudski veštak izneo mišljenje da je verovatno reč o nožu, perorezu, ili nekom sličnom predmetu sa oštricom. Tužilaštvo je tada predložilo da se Lukas V. ne goni krivično već da mu se izrekne vaspitna mera, kojom će biti dužan da se izvini Ćulafiću. Prema nezvaničnim informacijama, Lukas V. je rekao da će pristati na to, ali samo ako se i Tomo njemu izvini.
U porodici Ćulafić, po saznanju za presudu, vladala je neverica. U izjavi za „Politiku” povređeni Tomo zapitao se šta bi se dogodilo da je situacija bila obrnuta.
– Kakva bi presuda bila da sam ja Lukasa izbo nožem? Zaista se osećam poniženim i povređenim. Zar treba da se izvinim čoveku koji je želeo da me ubije? – razočarano govori Ćulafić.
Ni njegova majka Željka nije krila razočarenje.
– Mi smo porodica koju je ponizilo sudstvo. Presuda bi bila drugačija, verovatno, jedino da je Tomo, ne daj bože – preminuo. Pre četiri dana je sudija telefonom zvao mog sina i pitao ga može li da dođe u sud. Tomo mu je rekao da ne može, da ima kolokvijum. U čitavoj stvari, bitna je namera, a ona je bila ubistvo mog Tome. Kako se niko nije zapitao odakle tom mladiću nož, perorez ili šta već. Dva puta nam je nuđeno po 3.000 dolara da se slučaj obustavi. Nikada na to ne bismo pristali – ogorčeno govori Željka Ćulafić, majka povređenog mladića.
Saslušanju Ćulafića pred tužiocem za maloletnike prisustvovali su i predstavnici američke ambasade, advokat osumnjičenog, kao i otac mladog Amerikanca koji je zbog incidenta doputovao u Srbiju.
Podsećamo, Lukas V. bio je u društvu nekoliko prijatelja kada se sukobio sa Ćulafićem. Kako je, prema nezvaničnim informacijama, utvrđeno istragom, Amerikanac je dvaput zamahnuo da ga ubode, posle čega je bacio oružje i pobegao. Uhapšen je na Aerodromu „Nikola Tesla”, dok je pokušavao da pobegne iz Srbije. Iz pritvora je pušten početkom novembra uz jemstvo od 25.000 evra, zabranu napuštanja boravišta i privremeno oduzimanje pasoša.

Suđenje Šariću počelo iz početka
U Specijalnom sudu u Beogradu počelo je suđenje iz početka Darku Šariću i grupi biznismena i advokata, optuženih za pranje novca od droge, ubacivanjem 20 miliona evra u legalne finansijske tokove.
Proces je, posle pet godina trajanja, krenuo ponovo od početka zato što je od prvog dana nove godine promenjen član sudskog veća, sudija Vladimir Vučinić, a umesto njega postavljen novi sudija Dragomir Gerasimović. Darko Šarić i ostali optuženi izjasnili su se da ostaju pri ranijim odbranama u kojima su negirali optužbe za pranje novca, izjavivši da je reč o zakonitim poslovima.
D. Č.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Kontrola suđenja i preko interneta
Građani Srbije odnedavno preko portala sudova (www.portal.sud.rs) mogu da prate kompletan tok svojih sudskih predmeta, bez obzira na to da li je reč o krivičnoj i parničnoj materiji ili upravnom sporu. U elektronskoj vezi sada su sudovi svih nivoa: osnovni, viši, apelacioni, Vrhovni kasacioni i Upravni sud, tako da građani, advokati ili državne institucije imaju mogućnost potpunog uvida u ceo tok postupka.
– Pregled portala je potpuno besplatan, a svi zainteresovani mogu da se informišu koji je sudija zadužio njihov predmet, koje radnje su sprovedene u toku postupka, da li je na neku sudsku odluku uložena žalba, pa čak i vrednost spora. Da bi se zloupotrebe podataka dostupnih preko portala sudija svele na minimum, sada se kao osnovni podatak, na osnovu kojeg se dobijaju svi ostali, unosi broj predmeta, a ne ime nekog od učesnika kao što je to ranije bio slučaj – navode za „Politiku” u Ministarstvu pravde.
Portal sudova povećava javnost rada sudova i sudija, odnosno unapređuje javnost celog pravosuđa i na najjednostavniji način pokazuje efikasnost rada svakog suda i sudije u predmetu. Pored osnovnih podataka, zainteresovani mogu da dobiju i mnoge druge informacije. Na primer, datum kada je preduzeta poslednja radnja u predmetu, opis te radnje, kada je formiran predmet pod određenim brojem i kom sudiji je dodeljen, kada je primljen određeni podnesak, kada je ekspedovana procesna odluka ili dopis, kada je predmet rešen na određeni način, za koji datum i u kojoj sudnici je zakazano ročište, kada je uložen redovan ili vanredan pravni lek na procesnu ili konačnu odluku, na koju odluku i ko je podnosilac...
– Stranke u postupku ili njihovi advokati više ne moraju da putuju do mesta suda pred kojim se vodi određeni postupak čime oni dodatno štede. Naročito je bitno što se preko portala sudova može izvršiti potpuni uvid u radne sporove koji se vode kao posebno hitni. Takođe, olakšan je rad učesnicima u postupku, naročito advokatima, koji na dnevnom nivou mogu da prate promene i dešavanja u predmetima u kojima su oni zastupnici. Na ovaj način i stranke u postupku mogu da kontrolišu rad svojih advokata, a i zaposleni u sudu su rasterećeniji davanjem informacija vidljivih na portalu – kažu u Ministarstvu pravde.

Uhapšen zbog prevara – obećavao radne vize i uzimao novac
Beogradska policija uhapsila je Z. J. (1968) iz Smedereva, zbog postojanja osnova sumnje da je na području Beograda i drugim gradovima u Srbiji, izvršio veći broj krivičnih dela prevare, kao i krivično delo falsifikovanje isprave, saopšteno je iz MUP-a Srbije.
Sumnja se da je krivična dela vršio tako što je prvo davao oglase na jednoj televiziji, a potom je ženama koje su se javile obećavao radne vize u Austriji i Nemačkoj. Zauzvrat je od njih tražio da otvore tekuće račune na svoje ime u jednoj banci i da mu daju platne kartice kako bi mu na njih stizale uplate drugih klijenata.
„Nakon toga je na jednom sajtu i u raznim štampanim medijima na republičkom i lokalnom nivou, predstavljajući se kao vlasnik hotela u Bregencu u Austriji i direktor građevinskog preduzeća „Tim gradnja“ u Nemačkoj, davao oglase u kojima je nudio zaposlenja, radne vize i pozajmice sa kamatnom stopom od 3 do 4 posto na godišnjem nivou. Građanima koji su se javljali na oglas, lažnim prikazivanjem ovih činjenica i predstavljajući se kao Dejan, Dragan, Goran, Ilija i Tomislav, tražio je da, na ime taksi za radne vize i troškova sklapanja ugovora o pozajmici, uplate izvesnu sumu novca na tekuće račune žena čije je kartice u međuvremenu uzeo. Nakon uplate osumnjičeni je podizao novac na bankomatima”, objašnjava se u saopštenju.
Prilikom hapšenja, policija je kod osumnjičenog pronašla falsifikovane isprave na tuđe ime, sa fotografijom Z.J. Do sada je na ovaj način oštećeno 20 građana, a policija sumnja da je broj oštećenih veći, pa ih poziva da se jave Policijskoj stanici Čukarica na telefone 011/3052-342 ili 011/300-3004.

Ko ne plati kaznu neće moći da produži vozačku i saobraćajnu dozvolu
Ukoliko niste platili prekršajnu kaznu, ubuduće nećete moći da produžite vozačku dozvolu niti da registrujete automobil. Uvid u neizmirene obaveze prema državi zbog prekršaja svih građana odnedavno omogućava registar nenaplaćenih novčanih kazni – centralizovana elektronska baza podataka u kojoj se čuvaju sve neplaćene kazne, troškovi postupka i drugi novčani iznosi koji su izrečeni pravosnažnom i izvršnom odlukom suda. Tako će svako ko je u ovom „specijalnom” registru biti onemogućen da produži i dobije vozačku i saobraćajnu dozvolu kao i da registruje automobil, dok ne izmiri kaznu.
Ove informacije za „Politiku” potvrđuje i predsednik Prekršajnog apelacionog suda Zoran Pašalić.
„Ograničenja zbog nenaplaćenih novčanih kazni za sada se odnose na izdavanje saobraćajnih i vozačkih dozvola, a izmenama i dopunama Zakona o prekršajima to se može odnositi na još neka prava, ali ne ona koja garantuje Ustav”, kaže Pašalić.
Ličnu kartu i pasoš, bez obzira na to da li imaju neizmirenu prekršajnu globu, građani će moći da izvade što je i Ustavom zagarantovano pravo. Dobra stvar za građane je i to što se u ovom registru neće evidentirati neplaćene kazne za gradski prevoz, računi za infostan, telefon, porez...
Ovaj registar nije novina u regionu – u Hrvatskoj je uveden 2014. godine.
„Građane Srbije je uplašilo da neće moći da registruju vozilo ili izvade dozvolu ukoliko ne plate porez odnosno druge fiskalne obaveze jer je tako u zemljama zapadne Evrope, ali to kod nas neće biti slučaj”, dodaje Pašalić.
On kaže da su 74 odsto svih novčanih kazni koje su izdate po prekršajnom nalogu građani izmirili u roku od osam do devet dana, čime su iskoristili mogućnost da kaznu plate u prepolovljenom iznosu i dodaje da od milion predmeta koliko se u prekršajne sudove Srbije slije godišnje, 62 odsto čine saobraćajni prekršaji.
Kada izmire dugovanja građani se odmah „skidaju” sa evidencije ovog registra. Oni koji plate kazne moći će da ostvare sva svoja prava, na primer da registruju automobil, čim uplata stigne u Prekršajni sud.
Svi prekršajni sudovi su sada umreženi i povezani sa ostalim institucijama.
„To je jedinstveni sistem evidencije, koji je startovao od 1. januara, tako da će se tačno znati kretanje svakog predmeta po fazama postupka. Predsednici sudova će dodirom na dugme imati uvid u rad sudija i sudske uprave.
Prekršajni sudovi, tužilaštva, policija i određene inspekcije imaće pristup ovoj bazi podataka”, kaže Pašalić.
Takođe, građani Srbije moći će da svakog trenutka provere koliko novca duguju po neplaćenim kaznama. Kazne se ne odnose samo na saobraćajne, već na sve izrečene prekršaje.
Pomoću aplikacije „portal Ministarstva pravde”, svako će imati uvid u to da li se nalazi u registru neplaćenih novčanih kazni. Unosom imena, prezimena i jedinstvenog matičnog broja u prazna polja aplikacije, svi će moći da vide da li imaju neki neplaćeni prekršaj, ali i da dobiju instrukcije za uplatu kako bi izmirili obaveze.

Ispit za licencu polagaće 1.100 lekara
Najkasnije do sredine februara na sajtu Lekarske komore Srbije (LKS) biće objavljen spisak licenciranih lekara, to jest onih koji imaju dozvolu za rad, obnovljenu u skladu sa zakonom – najavila je za „Politiku” dr Vesna Jovanović, direktorka LKS.
Na toj listi naći će se lekari koji su prikupili zakonom potreban broj bodova učestvovanjem ili prisustvom na medicinskim skupovima u Srbiji ili u inostranstvu, objavljivanjem naučnih radova ili publikacija.
– Oko 1.100 lekara u Srbiji nije uspelo da sakupi potreban broj bodova za obnovu licence. Oni će polagati licencni ispit u regionalnim centrima pred tročlanom komisijom, koju čine kolege istog ranga stručnosti. Polaganje ispita počinje sledeće nedelje, jer ceo proces mora da se završi do sredine februara. Ovaj ispit lekari će moći da polažu i kasnije, ali u međuvremenu će im biti oduzeta dozvola za rad. Svima ćemo omogućiti da polažu ispit, ali nikoga na to ne možemo da nateramo – ističe dr Jovanović.
Direktorka komore navodi da oko 12 odsto od ukupnog broja lekara u Srbiji nije ni podnelo zahtev za obnovu licencu. Ona pretpostavlja da je reč o penzionerima ili lekarima koji su otišli da rade u inostranstvo.
– Ovi lekari će biti izbrisani sa spiska licenciranih lekara u Srbiji, jer su njihove radne dozvole istekle – objašnjava dr Jovanović.
Prema ranijim obećanjima, lista licenciranih lekara trebalo je da bude objavljena prvog radnog dana ove godine. Razlog za pomeranje je to što je donošenje novog pravilnika o uslovima sticanja licence kasnilo 50 dana, pa je na snagu stupio tek 10. decembra. Da promene zakonskih rešenja nije bilo, mnogi lekari bi ostali bez licence, odnosno prava da rade i u privatnim i u državnim zdravstvenim ustanovama.
Po novom propisu, lekaru je za obnovu radne dozvole dovoljno 20 bodova po godini rada, a ne 24 kako je bilo ranije. Takođe, dozvoljeno je prenošenje bodova iz jedne godine u drugu, što kao rešenje do sada nije postojalo, a u toku jedne godine obavezno je prikupiti 10 bodova.
Nova rešenja su, po rečima direktorke Lekarske komore, omogućila da svoju licencu obnovi skoro 30 odsto lekara više od onog broja koji bi to mogli da urade da je sve ostalo po starom.
Ona navodi da licencu ovog januara obnavlja 25.600 lekara, oni koji su je prvi put stekli u januaru 2009. godine. Ukupno u Srbiji radi 33.000 lekara, ali ostali će, koji su počeli da rade kasnije, docnije obnavljati svoje dozvole.
Pedesetak lekara na proceni da li su dostojni svog poziva
Ovih dana puno posla ima i Etički odbor Lekarske komore, koji pojedinačno razmatra slučaj svakog lekara koji je pravosnažno osuđen za neko krivično delo koje nema veze sa lečenjem. Zadatak odbora je da za svakog od njih proceni da li je i dalje dostojan da se bavi lekarskim pozivom.
– Etički odbor komore ima dužnost da razmatra dostojnost više od 50 lekara koji su u prethodnih nekoliko godina osuđeni za korupciju, trgovinu drogom, trgovinu ljudima, obljubu nad maloletnom osobom, zloupotrebu službenog položaja i trgovinu uticajem. Odbor je sastavljen od 15 članova i odluka o dostojnosti se donosi većinom glasova – objašnjava dr Jovanović.
U nekim od pomenutih slučajeva Etički odbor je već doneo odluke, a javnost će sredinom februara biti obaveštena ko je sve zbog nedostojnosti ostao bez licence za rad.   
Dok na Zapadu lekar može izgubiti licencu i zbog vožnje ili rada u pijanom stanju, kod nas se do sada automatski licenca za rad oduzimala samo lekaru koji je pravosnažno osuđen za krivično dela nepružanja zdravstvene zaštite, odnosno za teška krivična dela protiv zdravlja ljudi.
– Kako je ovo početak takve prakse u Srbiji, konsultovali smo etičare, pravnike, specijalizovane za medicinsko pravo, udruženja pravnika i profesore sudske medicine. Prihvatili smo preporuku da, uz sudsku presudu, članovi Etičkog odbora svaki slučaj razmatraju u svetlu okolnosti u kojima se događaj zbio – navodi dr Jovanović.

RTS dostavio Povereniku podatke o zaradama
Radio-televizija Srbije dostavila je danas povereniku za informacije od javnog značaja i zaštitu podataka o ličnosti Rodoljubu Šabiću podatke o visini zarada zaposlenih u toj ustanovi.
Prema podacima koji su objavljeni na sajtu RTS, ukupno 55 zaposlenih - poslovodstvo i deo autora, ima platu iznad 100.000 dinara, dok generalni direktor i njegov zamenik zaraduju 284.042 dinara, odnosno 235.419 dinara.
Prema podacima o isplaćenim ukupnim primanjima u poslednjem kvartalu 2015. godine, zaradu između 70.000 i 100.000 dinara prima još 180 zaposlenih, a kako se navodi, zaradu veću od 70.000 dinara prima oko sedam odsto zaposlenih.
Prema podacima RTS-a, prosečna neto zarada po zaposlenom isplaćena u poslednjem kvartalu 2015. godine, odnosno zarada za septembar, oktobar i novembar iznosi neto 47.886 dinara.
Objavljene su i dve tabele, za plate u televiziji i na radiju, u kojima su navedene sve plate - najviša i najniža zarada za svako radno mesto i prosek primanja na tom radnom mestu.
Prema objavljenim podacima, generalni sekretar zarađuje u proseku 186.781 dinara neto, dok glavni i odgovorni urednik programa televizije zarađuje 181.670 dinara.
Pomoćnik direktora Televizije Beograd zarađuje 141.748 dinara, pomocnik generalnog direktora RTS 166.799, a pomoćnik glavnog i odgovornog urednika 119.347 dinara.
Zamenik glavnog i odgovornog urednika ima platu od 113.533 dinara, a urednik glavnog dnevnika 108.388 dinara.
Zarade novinara na televiziji kreću se od prosečnih 44 338 dinara, dok novinar reporter zarađuje u proseku neto 61 559 dinara.
Kada je reč o radiju, direktor Radija zarađuje 165.866 dinara, glavni i odgovorni urednik 101.544 dinara, dok zarada zamenika glavnog i odgovornog urednika iznosi 70.206 dinara.
Radna mesta su grupisana po srodnosti na 358 pozicija, a raspon ukupnih primanja u RTS-u u poslednjem kvartalu 2015. godine je 1:9,5.
Podaci o zaposlenima i njihovim primanjima, uključujući i zarade honorarnih saradnika, dostavljaju se Upravi za trezor Ministarstva finansija do sedmog u mesecu, za prethodni mesec, od avgusta 2013. godine.
Tim podacima su obuhvaćena sva primanja koja imaju karakter zarade, ali i druga lična primanja - prevoz, otpremnine, jubilarne nagrade, solidarne pomoći.
Kako se navodi, po Zakonu o agenciji za borbu protiv korupcije, jedino je generalni direktor RTS-a u obavezi da objavi visinu svoje zarade i kompletnu imovinu, dok RTS nema obavezu da ovakve informacije dostavlja medijima sa kojima je u sudskom sporu, zbog objavljivanja netačnih informacija o navodnim enormnim zaradama pojedinih zaposlenih.
U objašnjenju se navodi da se zarade obračunavaju i isplaćuju na osnovu važećih zakonskih propisa i internih akata RTS-a Kolektivnog ugovora, Sistematizacije i Pravilnika o nagradivanju.
Neto primanjima su pored osnovne zarade obuhvaćeni i svi dodaci koji imaju karakter zarade, a to su: minuli rad, fiksne naknade – topli obrok i regres, stimulacija, prekovremeni rad, rad u dane praznika, noćni rad...
Navodi se i da cena rada po koeficijentu u RTS-u nije menjana od jula 2008. godine do decembra 2013. godine, kao i da je poslednje povećanje u 2013. godini anulirano primenom zakona o smanjenju zarada za 10 odsto.(Tanjug)

UNS: Vlast odbija da neprivatizovani mediji pripadnu zaposlenima
Udruženje novinara Srbije (UNS) protestovalo je ispred zgrade Vlade Srbije u Beogradu zahtevajući da mediji koji nisu pronašli kupca u procesu privatizacije, njih dvadesetak, pripadnu zaposlenima. Upravo kako je i predviđeno Zakonom o javnom informisanju.
Generalni sekretar UNS-a Nino Brajović objasnio je da su za rešenje ovog problema odgovorni ministar kulture Ivan Tasovac i državni sekretar Saša Mirković i da, ako nisu u stanju to da ispune, treba da odu sa ovih funkcija.
– Više od četiri meseca vlast suprotno zakonu odbija da neprodate medije dodeli zaposlenima koji na to imaju prvo. Država koči privatizaciju, ne finansira i uništava neprodate medije, a novinarima i medijskim radnicima oduzima pravo koje im po zakonu pripada. Odlaganje rešavanja ovog problema ima katastrofalne posledice za te medije i veliki broj radnika koji su u njima zaposleni – kazao je Brajović i dodao da zbog nerešavanja ovog problema privatizacija medija nije završena, iako je rok bio 31. oktobar.
Predstavnik akcionara Radio-televizije Vranje Zoran Veličković istakao je da ovaj protest nema veze sa politikom, već sa željom da se sačuva i odbrani novinarska profesija. – Donesite bilo kakvu odluku i tako raspetljajte Gordijev čvor koji su nam dva ministarstva (Ministarstvo kulture i Ministarstvo privrede, prim. aut.) i Agencija za privatizaciju vezali oko vrata. Što se više odugovlači, nama je sve teže. Postoje dva rešenja, ili da vlada donese odluku kojom će se obezbediti poštovanje zakona koje je sama donela ili će ona potpisati nemoć i ugasiti lokalne medije – kazao je Veličković u govoru u kojem se obratio premijeru Aleksandru Vučiću.
Predstavnici UNS-a i medija koji čekaju rešenje problema predali su zahtev vladi u pisanoj formi i u njemu traže da hitno obezbede prenos kapitala bez naknade na zaposlene u medijima koji na to imaju pravo.
UNS je zatražio i da vlada promeni uredbu o pravilima za dodelu državne pomoći kojom se ograničava maksimalni iznos državne pomoći medijima na 23 miliona dinara za tri godine. Na taj način, smatraju, obesmišljeno je projektno finansiranje.
Predstavnici UNS-a podsetili su da su se pre mesec dana obratili i premijeru Vučiću i zatražili sastanak sa ciljem da se pronađe rešenje za ove lokalne medije. Do tog susreta, nažalost, nije došlo. A da jeste premijer bi na konferenciji za novinare znao sa kakvim se problemima suočavaju zaposleni u medijima u Subotici, Bujanovcu, Tutinu, Vranju...
Skup, na kojem je prisustvovalo stotinak novinara, počeo je minutom ćutanja u znak sećanja na kolegu Zaharija Trnavčevića koji je preminuo pre dva dana.

Oštrije kazne za napadače na zdravstvene radnike
Ubistvo medicinske sestre Ljubinke Popović (57) u šabačkom domu najnoviji je povod da zdravstveni radnici u Srbiji zatraže da ih država bolje zaštiti na radnom mestu. Kao da dosadašnji brojni napadi nisu bili dovoljno upozoravajući i kao da je morala da bude položena najveća žrtva, pa da se ponovo pokrenu zahtevi da zdravstveni radnici ili dobiju status službenog lica ili da se pooštre odredbe o njihovoj zaštiti u krivičnom zakonu.
Ministar zdravlja dr Zlatibor Lončar je najavio je da će odmah pokrenuti inicijativu za izmenu odredaba krivičnog zakona po kojima će se ubuduće svaki napad na medicinskog radnika u zdravstvenoj ustanovi tretirati „kao jedno od najtežih krivičnih dela”, a da će za počinioce biti predviđene najstrože kazne.
Ovo znači da će se, ako se predložene promene zakona usvoje, protiv napadača na lekara ili medicinsko osoblje tužilac krivičnu prijavu podnositi po službenoj dužnosti. Sada, krivičnu prijavu može da podnose sama žrtva ili zdravstvena ustanova u kojoj se napad dogodio.
Ni mesec dana nije prošlo od Lončarevog upozorenja, izrečenog na konferenciji za štampu 22. decembra, da će ukoliko se napadi na medicinske radnike nastave, zatražiti hitne promene zakona i oštre kazne za počinioce. Tada je povod bio napad na medicinsku sestru na Institutu za onklologiju i pretnja rodbine da će baciti bombu na lekara Klinike za neurologiju Kliničkog centra Srbije. Ministar zdravlja je tada saopštio da sa zaštitnikom građana Sašom Jankovićem, poverenikom Rodoljubom Šabićem, direktorkom Lekarske komore Srbije Vesnom Jovanović i predstavnicima zdravstvenih sindikata dogovorio je da se formira komisija koja će tokom šest meseci pratiti sve incidente u domovima zdravlja, bolnicama i klinikama i utvrditi njihov tačan broj i uzroke.
Sada, posle tragedije u Šapcu, Lončar izjavljuje da vremena za čekanje više nema i da će inicijativu za pooštravanje odredbi krivičnog zakona pokrenuti odmah.
Prema rečima Radice Ilić, predsednice Izvršnog odbora Sindikata medicinskih sestara i tehničara Srbije, samo u toku prošle godine  prijavljeno je 11napada na medicinske sestre, ali ni jedna od žrtava, ni posle nagovaranja kolega iz sindikata, nije htela da sama podnese krivičnu prijavu.
– Medicinsku sestru roditelj deteta je napao na šalteru u Univerzitetskoj dečjoj klinici, sestri sa Instituta za onkologiju,
sin pacijentkinje je iščašio vilicu, instrumentarku u operacionoj sali u ortopedskoj bolnici na Banjici je pretukao lekar. Ovo su samo najdrastičniji prošlogodišnji slučajevi, ali ove sestre nisu podnele krivične prijave, a kao razlog navele su kako ne veruju da će počinioci biti procesuirani – navodi za „Politiku” Radica Ilić, koja kaže da njihov sindikat traži da se hitno u zakonu nađu efikasna, pravna rešenja za bolju zaštitu medicinskih radnika na njihovim radnim mestima.
Dr Vesna Jovanović, direktorka Lekarske komore Srbije kaže da je LKS u aprilu prošle godine od svih zdravstvenih ustanova zatražila da ih izveštavaju o napadima na lekare.
– Od tada nam je stiglo 11 prijava nasilja, ali verujemo da je taj broj veći. Ovde je reč samo o slučajevima gde je tražena i pomoć policije. U anketi kojom smo obuhvatili 30 odsto lekara opšte medicine u čitavoj Srbiji, više od polovine njih izjavilo da su bilo izloženi nekoj vrsti nasilja – kaže dr Jovanović.
Lekarska komora Srbije je, dok je na njenom čelu bila dr Tanja Radosavljević, od resornih ministara Tomice Milosavljevića, Zorana Stankovića i Slavice Đukić Dejanović tražila da se zdravstvenim radnicima dodeli status službenih lica, po uzoru na sudije i tužioce. Takav zahtev nikada nije prihvaćen.
Prema rečima aktuelne direktorke LKS Vesne Jovanović, komora je odustala od traženja ovakvog statusa, ali će pravosuđa tražiti da se napadi na zdravstvene radnike gone po službenoj dužnosti, i to ne samo oni koji su doveli do teških posledica po zdravlje napadnutog. To će biti jedan od glavnih zahteva koji će LKS zastupati u radnoj grupi pri Ministarstvu zdravlja, koja će, po njenim rečima, biti formirana narednih dana.

Vozački ispiti otkazani zbog prekida u internet komunikaciji
Otkazivanje teorijskog i praktičnog dela vozačkog ispita u pojedinim auto-školama dogodilo se zbog lokalnog prekida u internet komunikaciji između tih škola i portala državne uprave, a ne zbog kvara na informacionom sistemu Ministarstva unutrašnjih poslova, saopštilo je danas to ministarstvo.
Kako se navodi u saopštenju koje prenosi Tanjug, povodom navoda u pojedinim medijima da je sistem za elektronsko polaganje vozačkih ispita sklon blokadama rada i neefikasan, zbog čega dolazi do otkazivanja polaganja vozačkih ispita, pomoćnik ministra unutrašnjih poslova Slobodan Nedeljković je istakao da na centralnom informacionom sistemu MUP-a i elektronskog portala državne uprave „nije bilo otkaza sistema, niti su uočene tehničke nepravilnosti u njegovom funkcionisanju”.
„Nije tačna konstatacija da iz ovog razloga nisu održani ispiti iz teorijskog i praktičnog dela vozačkog ispita. Samo u pojedinim auto-školama ispit nije održan, ali uzrok nije centralni informacioni sistem, već lokalni prekidi u internet komunikaciji između pojedinih auto - škola i portala državne uprave. Drugi razlog za otkazivanje i delimično kašnjenje sa početkom polaganja vozačkih ispita je zbog privikavanja ispitivača na stroge procedure pri autentifikaciji za otpočinjanje ispita”, rekao je Nedeljković.
Prema rečima pomoćnika ministra, sistem za elektronsko polaganje vozačkih ispita je od početka primene dao dobre rezultate i da će, kako je rekao, nakon početnih manjih problema takve situacije uskoro biti prevaziđene.

Bebac: Obećanje o besplatnom epiduralu je obmana
NOVI SAD – Roditeljski portal Bebac kritikovao je danas ministra zdravlja Zlatibora Lončara zbog toga što, kako se navodi, nije ispunio obećanje da će od 1. januara 2016. godine epiduralna anestezija biti besplatna i dostupna svim trudnicama u svim porodilištima u Srbiji.
Bebac je ocenio da je ta izjava neodgovorna, te da je obećanje dato u trenutku kada u Srbiji ne postoji dovoljan broj anesteziologa, kada svakog dana po jedan lekar napušta zemlju i u trenutku kada u mnogim porodilištima i ne postoji usluga epiduralne anestezije.
„Tragično je što se jedan ministar uopšte usuđuje da svesno daje lažna obećanja, i to upućena najosetljivijoj kategoriji stanovništva – trudnicama”, ocenio je Bebac, prenosi Beta.
Kako se navodi, stav stručnjaka sa tog portala je da pravo na bezbolan porođaj treba da imaju sve žene, te da epidural ne sme biti stvar prestiža, ali da u ovom slučaju porodilišta nisu kriva što nisu izvršila naredbu ministra.
„On im nije dao precizne instrukcije niti im je prethodno obezbedio neophodnu logističku i stručnu podršku. Ako se uzme u obzir činjenično stanje u srpskim porodilištima, a to je da epiduralna anestezija u pojedinim porodilištima uopšte ne postoji kao usluga (Niš i Leskovac), te da je u nekim porodilištima ima samo u određenom vremenskom periodu (primer Novog Sada, gde se epidural daje samo od 7 do 22 časa), jasno je da ne postoje osnovni uslovi da se Lončareva odluka sprovede”, piše u saopštenju.
Bebac je apelovao na ministra zdravlja da odgovorno pristupi poslu i najpre obezbedi stručan kadar i logističku podlogu za sprovođenje odluke o besplatnom epiduralu. ;
Apelovali su i na Ministarstvo zdravlja da se postaraju da epiduralna anestezija sistemski zaživi, kako bi trudnice zaista imale koristi od njega.

Stefanović zahvalio Kirbiju na podršci Amerike MUP-u
Ministar unutrašnjih poslova Nebojša Stefanović razgovarao je danas sa ambasadorom SAD Majkl Kirbijem, koji krajem meseca završava mandat, a kome je zahvalio na podršci koju njegova zemlja pruža MUP-u Srbije i dosadašnjoj saradnji.
Stefanović i Kirbi su izrazili zadovoljstvo postignutim rezultatima i dosadašnjom saradnjom, za koju veruju da će se još više unaprediti, a posebno su se osvrnuli na probleme terorizma, kao najveće globalne pretnje i aktuelnu migrantsku krizu, saopšteno je iz MUP-a Srbije a prenosi Tanjug.
Stefanović je zahvalio ambasadoru SAD na podršci njegove zemlje MUP-u Srbije, pohvalio je dosadašnju saradnju sa Ambasadom SAD i njenim službama za sprovođenje zakona i naglasio da su tokom mandata Kirbija poboljšani odnosi dve zemlje.
Kirbi je istakao važnost nastavka saradnje u oblasti policijskih poslova i poručio da očekuje da će njegov naslednik još više učvrstiti odnose Srbije i SAD.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Dačić: Razumem Vučića, ne shvatam opoziciju
Prvi potpredsednik vlade i ministar spoljnih poslova Srbije Ivica Dačić rekao je da razume razmišljanja premijera Aleksandra Vučića o održavanju izbora, ali da ne može da razume lidere opozicionih stranaka, koji se navodno zalažu za izbore, a znaju da neće imati uspeha na njima. On je na tradicionalnom novogodišnjem prijemu koji je priredio za šefove diplomatskih misija i međunarodnih organizacija, kao i direktore i glavne i odgovorne urednike medija, poručio da stvaranje nestabilne političke atmosfere nije dobro za Srbiju. „Imam veliko razumevanje za stavove Vučića, imajući u vidu da je on, pored svih rezultata i uspeha koje je Vlada Srbije postigla, izložen neopravdanim kritikama, podmetanjima i stvaranju nezdrave atmosfere koja nije samo politički usmerena već se tiče i njegove porodice”, istakao je Dačić.
Kako je naglasio, razume Vučićeva razmišljanja o tome da se održe izbori, ali ne može da razume lidere opozicionih stranaka koji se „kao zalažu za izbore, a boga mole da ih ne bude, i traže stvaranje takve atmosfere, a znaju da neće imati uspeha”.
Za Srbiju je, prema njegovim rečima, važno da i na unutrašnjem planu bude predvidljiva zemlja kao što je na spoljnom planu ojačala svoju poziciju. „Bilo izbora ili ne, naša politika će i dalje biti usmerena na evropski put, jačanje bilateralnih odnosa sa tradicionalno prijateljskim zemljama, stvaranje i resetovanje odnosa sa nekim velikim silama, regionalni mir i stabilnost”, poručio je Dačić.
Govoreći o uspesima Srbije u protekloj godini, on je ponovio da je otvaranje prvih poglavlja u pregovorima sa EU krajem 2015. jedno od najvećih postignuća Srbije. Time je, kako je rekao, još jednom potvrđen naš strateški cilj da zemlja što pre postane članica EU jer je to u našem najboljem državnom i nacionalnom interesu. Kako je naveo, pokazatelj značajnog jačanja međunarodne pozicije Srbije jeste i činjenica da je tokom prošle godine samo jedna država priznala nezavisnost Kosova.
Kako je naveo, Srbija se izborila i za predsedavanje Regionalnom inicijativom za migracije, azil i izbeglice, koje će otpočeti u 2016, a od 1. jula će preuzeti i šestomesečno predsedavanje Crnomorskom ekonomskom organizacijom, što će iskoristiti da promoviše potencijale zemlje u oblasti infrastrukture, energetike... Svoje izlaganje Dačić je završio porukom da Srbija ne treba da bude „zemlja propuštenih prilika”, a da bi to bilo tako, potrebna je politička atmosfera koja će dovesti do političke stabilnosti.

Vučić: Izbori mogući, nije doneta konačna odluka
Izbori su moguća opcija, ali još nije doneta konačna odluka, izjavio je danas premijer Srbije Aleksandar Vučić i podvukao da vanredni parlamentarni izbori ne bi bili dodatni trošak, kao i da se pri odluci o raspisivanju neće rukovoditi stranačkim interesima.
Vučić je na konferenciji za novinare rekao da zvižduci na utakmici vaterpolo prvenstva nisu razlog za raspisivanje izbora, da su takva tumačenja smešna, a kao jedini razlog zbog kojeg ne bi raspisao izbore naveo je da bi možda na kratko prekinuli reforme.
On je rekao da je potrebno očuvanje stabilnosti, mira i novog legitimiteta vlade, a da će odluku o tome da li su novi izbori potrebni da bi se to ispunilo doneti i predsednik države i Glavni odbor SNS.
Premijer je dodao i da ukoliko bi se vršila veća rekonstrukciju vlade, što bi, kako je rekao, želeo da učini, onda bi se to pretvorilo u „mučenje” u narednih godinu dana i da bi svi rekli da je to loša vlada.
„Svako normalan uvek želi i svežu krv i da to funkcioniše kao tim, a ne da imate mnogo slobodnih strelaca. Sve to ako želite da promenite i napravite još nešto efikasnije i izađete s planom i programom do 2020, kada očekujemo da završimo sve obaveze u vezi sa ulaskom u Evropsku uniju, onda je moguće da izbore imamo. Ali ne kažem da je ta odluka doneta, postoje i neki drugi razlozi. Jedini razlog zbog kojih ne mogu sa sigurnošću da kažem da ću to apsolutno da učinim jeste da vidimo da li bi nas na bilo koji način to moglo da zaustavi 15-mesec dana u našim ekonomskim reformama. Svi ostali razlozi su za”, rekao je Vučić.

Foto D. Ćirkov
Predsednik Vlade je istakao i da, ukoliko ne dobije poverenje građana na izborima, neće više „opterećivati” stranku koju vodi.
„Biću član, ali ne na njenom čelu. Ne interesuju me te stranačke stvari, već šta je dobro za Srbiju”, rekao je Vučić.
On je na komentar da želi da raspiše izbore jer istraživanja pokazuju da će mu 2018. opasti rejting poželeo opoziciji „sve najbolje"
„Vidim da se sastaju i oni koji ne misle isto. To je u redu i to je dozvoljeno. Što se tiče procenata glasova, računao sam. Pre neki dan šef pokrajinske vlade je rekao da ima 20 odsto u Vojvodini. Šešelj je rekao da ima 20 odsto u Srbiji, što znači da ima oko 22-23 odsto u Vojvodini koje mu je najjače uporište. Čanak ima 15 odsto, to je 58 odsto, socijalisti deset, to je 70 odsto i kada dodamo Tadića, Radulovića i Čedu, to je 80 odsto i Mađare oko osam odsto, nama ostaje malo da budemo iznad cenzusa”, završio je računicu premijer.
Želim im mnogo uspeha i da im se to ostvari, rekao je Vučić i konstatovao da su svaki izbori demokratska utakmica u kojoj uživa.
„Ne plašim se gubitka vlasti. Radio sam pošteno, nikada nisam ukrao ništa. Da li sam grešio, jesam, živ sam čovek, ali nisam rekao nijednu nepristojnost, niti brukao zemlju nigde u poslednjih godinu i po dana. Na narodu je da proceni hoće li da glasa za plan i program ili nešto drugo”, rekao je Vučić. (Tanjug) 
------------------------------------------------ 



Vučić: Srbija simbol stabilnosti na celom Balkanu

Srbija je ne samo sidro, već i simbol stabilnosti na celom Balkanu, ocenio je danas premijer Aleksandar Vučić.On je, na konferenciji za štampu, naglasio da je ponosan na činjenicu što u poslednji godinu i po nijedan suzavac u Srbiji nije ispaljen, što nije bilo nemira.„Ponosan sam na podatak da je Srbija postala, ne samo sidro, već simbol stabilnosti na Balkanu. Svi u svetu to tako vide”, poručio je Vučić.Ako sebe malo promenimo i shvatimo da malo više zavisi od rada nego od ogovaranja, možemo mnogo da promenimo, a dok sebe ne promenimo nećemo moći ništa da radimo, primetio je Vučić dodajući da se u Srbiji pridaje veći značaj na manje važne teme nego na bitne stvari.Navodeći da je upravo govorio o ekonomskim podacima, a da zna da se to neće naći ni u jednoj novini, pomenuo je da se u prethodnom periodu govorilo o lažnim stanovima Siniše Malog, a da niko nije rekao ništa kada se dokazalo da je laž, kao i što je bio slučaj o lažnoj reklami SMS na EP u vatrpolu ili njegovom navodnom odlasku u Dubai.„Tako su govorili da će, ako nestanu tajkuni, Srbija da propadne, a Srbija beleži rast u svakoj važnoj oblasti”, podvukao je Vučić.On je kritiovao prethodne vlasti da su kupovale socijalni mir, dok on nije želeo da odustaje od teških mera, podsećajući da se nije odustajalo od zakona o poljoprivredi iako je govoreno do bi to moglo da utiče na predstojeće pokrajinske i lokalne izbore.„Izmišljali su u prošlosti budalaštine da bi dobili glasove pred izbore. To neću nikada da radim. Bolje nikada da ne budem deo vlasti nego da tako uništavam svoju zemlju”, naglasio je Vučić.

Vučić: Čeka nas uspešnija godina, lakša nego prethodne dve 
U ovoj godini čeka nas mnogo rada, napora, teških reformi, ali biće to dobra godina, neuoporedivo uspešnija i nešto lakša nego prethodne dve, poručio je danas premijer Aleksandar Vučić na konferenciji za novinare pre novogodišnjeg prijema.
Bitno je da smo postavili temelje napretka srpske ekonomije, da smo ušli u period dinamičnog rasta, a glavni ciljevi u 2016. su očuvanje mira i stabilnosti u zemlji i uticaj da tako bude i u regionu i napredak ekonomijem, uz povećanje investicija.
„Imamo ne lake odnose u regionu, ne lake odnose u Evropi, komplikovane odnose u svetu, i Srbija mora da sačuva mir stabilnost i da omogući uslove za dalji razvoj”, rekao je premijer i dodao da je ipak od ključnog značaja napredak ekonomije.
Najavio je da početkom marta u Beograd dolazi potpredsedenik Svetske banke, tokom godine i predsednik, a sve u vezi sa reformom javnih preduzeća, koja podrazumeva Elektroprivredu, Puteve, Koridore, Železnicu i Srbijagas.
„Oni tu nisu izvanredno zadovoljni, ali nisu ni nezadovoljni” naveo je Vučić dodajući da je uostalom Srbija do sada privatizovala 83 od 100 preduzeća predviđenigh tim programom. (Tanjug)
Tokom godine Vučić će obići 1.000 škola i domova zdravlja
Premijer Srbije Aleksandar Vučić najavio je danas da će od iduće nedelje početi sa obilaskom škola i domova zdravlja u Srbiji koje će biti obnovljene.
On je na konferenciji za štampu rekao da je planirano da tokom ove godine obiđe oko 1.000 škola škola i domova zdravlja širom Srbije, koje će vlada da obnovi u manjoj ili većoj meri.
Vučić je podvukao da se ne radi samo o farbanju i krečenju, što je jako važno, imajući u vidu stanje školskih toaleta.
„Pokušaćemo da sprovedemo obnovu da ljudi vide gde i kako država kada ima novca može da potroši i na ozbiljan način pokaže domaćinsko ponašanje”, poručio je on. (Tanjug)
Prekinuta Vučićeva konferencija za medije, novinarka se onesvestila
Konferencija za novinare predsednika Vlade Srbije Aleksandra Vučića prekinuta je danas kada se tokom izlaganja premijera jedna novinarka onesvestila.
Ubrzo je Vučić obavestio novinare da je koleginica svesna i da je sve u redu, a potom nastavio da govori.
Konferencija se održava u vili „Bokeljka” i prisustvuje joj veliki broj novinara. (Beta)
(Foto Beta S.M.)
Premijer priredio prijem za direktore i urednike medija
Predsednik vlade Srbije Aleksandar Vučić priredio je danas novogodišnji koktel za direktore i glavne i odgovorne urednike medija u Srbiji.
Koktel je priređen u Vili Bokeljka, odmah posle premijerove pres konferencije, na kojoj je „podvukao crtu” i dao prognoze vezane za dalje ekonomske reforme.
Premijer je s početka koktela „pomogao” konobarima i lično poslužio ćevapčiće, otvarao vina i zdravio se s direktorima i urednicima.
Takođe je odigrao kratku partiju šaha sa urednikom Blica.
 



Vučić o Tanjugu

Ne znam šta se u tehničkom smislu dešava sa Tanjugom, ali ako ti ljudi mogu da rade i da dobiju posao na bilo koji drugi način, onda super, ja bih bio veoma zadovoljan, izjavio je danas premijer Srbije Aleksandar Vučić.Vučić je, odgovarajući na pitanje šta se dešava s Tanjugom, rekao da je to pitanje rešavanja zaposlenih.„To su dobri profesionalci. Žao mi je što se niko nije javio za privatizaciju. Ako ima neki drugi način to je uvek dobro, ali to mora da bude u skladu sa zakonom”, poručio je Vučić.Upitan da li država mora još nešto da uradi u vezi sa Tanjugom Vučić je odgovorio da misli da ne mora, ali da ga ne drže za reč.„Oko para sasvim sigurno ne, što je za mene najvažnije”, rekao je Vučić.Na pitanje da li je zadovoljan radom ministra kulture Ivana Tasovca kada je reč o privatizaciji medija, Vučić je rekao da to nije lak posao, ali da je zadovoljan što u tom procesu nije bilo pljačke i otimačine „kao što je bilo u periodu kada se delilo sve i svašta”.(Tanjug)

Otvaranje Prokopa 27. januara
Premijer Srbije Aleksandar Vučićnajavio je danas da će železnička stanica Prokop biti otovorena za desetak dana, ali svakako pre Savin dana, 27. januara.
„Mnogi nisu verovali ali mi ćemo kao što smo i obećali otvoriti Prokop dan pre Savin dana”, kazao je Vučić na konferenciji za novinare.
Vučić je kazao da će sada voz od Beograda do Novog Sada kretati sa Prokopa.
„Odmah ćemo krenuti i u drugu fazu Prokopa, gde imamo ideju i za šoping mol i za hotele i želimo da to bude jedno od najlepših mesta”, kazao je Vučić.
On je naveo da će za nekoliko dana početi i niz infrastrukturnih radova i najavio da će „ići da razbije neki domaći penušavac o kamen” kada bude počeli radovi na probijanju poslednjeg tunela na Koridoru 11.
Vučić je najavio da početkom marta u Beograd dolazi potpredsedenik Svetske banke, togom godine i predsednik, a sve u vezi sa reformom javnih preduzeća, koja podrazumeva Elektroprivredu, Puteve, Koridore, Železnicu i Srbijagas.
„Oni tu nisu izvanredno zadovoljni, ali nisu ni nezadovoljni” naveo je Vučić dodajući da je uostalom Srbija do sada privatizovala 83 od 100 preduzeća predviđenih tim programom. (Tanjug)
Uz dogovor s Hbisom u maju, rast BSP-a čak 2,5 odsto
Premijer Aleksandar Vučić izjavio je danas da ukoliko dogovor sa kineskom kompanijom Hbis u vezi sa Železarom Smederevo bude zaključen u maju, rast BDP-a u ovoj godini mogao bi da bude čak 2,5 odsto, a u 2017. više od četiri odsto.
„Pregovori s kineskim Hbisom su od najvećeg strateškog značaja za Srbiju, i ja se nadam da do kraja maja možemo da očekujemo zaključenje dogovora”, rekao je Vučić na konferenciji za štampu pre novogodišnjeg prijema.
Premijer je poručio da ukoliko vlada uspe u tome, rast u ovoj godini će biti i veći od 2,5 odsto, što bi, prema njegovim rečima, bilo ogromno iznenađenje.
„To bi značilo da 2017. možemo da računamo na rast veći od četiri odsto, što bi osetio svaki građanin, a to nam je potrebno i da ubrzano pristižemo zemlje EU”, rekao je Vučić.
Vučić je najavio dolazak novih kompanija u Srbiju u prvih šest meseci, koje će zaoposliti 12.000 ljudi.
Takođe, dodao je, vlada je već u ovoj godini odvojila u budžetu 1,5 milijardi za podsticanje preduzetništva, što je, kako je primerio, tri puta više nego u prethodnoj godini.
„Spremni da odvojimo još pola milijarde, i time podstičemo preduzetništvo”, rekao je.
Govoreći o dobrim rezultatima do sada, premijer je pomenuo smanjenje docnje u otplati kredita i veću kreditnu aktivnost.
Takođe, dodao je, u januaru je već uplaćeno u budžet 13,1 milijarda dinara od operatera.
„Telekom Srbija, Telenor i Vip uplatili su taj novac za digitalni frekvencijski spektar. Obično je nemoguće da u januaru budete u suficitu, ali uspeli smo da taj mesec bude stabilan i da imamo i značajan suficit iako je to jedan od najtežih meseca u godini”, rekao je Vučić.
Kada je reč o turizmu, on je rekao da se očekuje napredak.
„Sa vaučerima ćemo odmah da krenemo i sa privlačenjem svih gostiju iz sveta. Imaćemo mnogo više da ponudimo”, uveren je on, ističući da u toj oblasti očekuje rast preko 12-13 odsto. (Tanjug)

Foto D. Ćirkov



Nisam preterani optimista, Priština ne ispunjava obaveze

Premijer Aleksandar Vučić izjavio je danas da je Beograd uvek spreman za dijalog sa Prištinom, ali da nije preterani optimista zbog političke situacije u Prištini i njihove nespremnosti da ispune svoje obaveze oko formiranja Zajednice srpskih opština.„Potrebna je promena klime u Prištini i veća odgovornost da bi dijalog mogao da daje bolje rezultate. A mi smo uvek spremni za dijalog”, rekao je Vučić na konferenciji za novinare, odgovarajući na pitanje o dešavanjima u Prištini.On je rekao da je odluka kosovskog Ustavnog suda poništava devet najvažnijih elemenata briselskog sporazuma.„O cemu da nastavimo dijalog? Hajde o drugim temama, nastavićemo, a o čemu da nastavimo oko ZSO, kad kosovski Ustavni sud kaže da nije u skladu sa Ustavom. Nema problema, sad ćemo da proveravamo svaku sitnicu sa našim Ustavnim sudom”, rekao je Vučić.Beograd je, naglasio je on, ipak uvek spreman za dijalog.

Oteti državljani dobro, Vučić veruje u pozitivan ishod
Dvoje otetih državljana Srbije u Libiji su dobro, a Srbija sa stranim služnama radi na njihovom oslobađanju, rekao je premijer Aleksandar Vučić i dodao da je gotovo uveren da će se taj slučaj pozivitno okončati.
Vučić je na konferenciji za novinare rekao da srpske službe svakih šest dana dobijaju fotografije otetih državljanja ili fono zapise i istakao da su oni dobro.
„Nikad ne možete sa sigurnošću da kažete kad će se to dogoditi i ne smem da rizikujem da kažem, ali oni jesu dobro i gotovo sam uveren da će se to pozitivno okončati”, rekao je Vučić. (Tanjug)
Vučić:Strašno su nam važni dobri odnosi sa BiH,a i Hrvatskom
Premijer Aleksandar Vučić izjavio je danas da je Srbiji strašno važno da ima dobre odnose sa BiH, i dodao da su jako važni i dobri odnosi sa Hrvatskom za koju ima samo jednu molbu - da odustane od nabavke balističkih raketa.
Odgovarajući na opasku novinara da su odnosi Beograda i Sarajeva kao na klackalici, Vučić je poručio da niko, bez obzira koje je nacionalnosti, ne bi mogao da ima primedbu na njegov govor u Banja Luci na obeležavanju Dana Republike Srpske.
„Ja vas ne pitam ni za koga radite ni koje ste nacionalnosti, ali zar imate primedbe na ono što sam rekao u Banja Luci. Nijedan normalan čovek na kugli zemaljskoj, ni u BiH ni u Srbiji, nije mogao da ima primedbu”, rekao je Vučić obraćajući se novinaru koji je postavio pitanje.
On je poručio da Srbija želi dobre odnose sa BiH, da je vlada u to mnogo uložila, a ako je, kako je rekao, negde pogrešila - spremna je da to ispravi.
Upitan za eventualno raspisivanje referenduma u Republici Srpskoj, Vučić je rekao da se o tome izjasnio direktno pred predsednikom RS Miloradom Dodikom, te da svoj stav o tome nije promenio.
Vučić je ujedno podsetio da Srbiju i RS vezuje Zakon o specijalnom odnosu, kao i Dejtonski sporazum, ali i činjenica da građani RS i Srbije pripadaju istom narodu.
Ponovio je da Srbija nema nameru da vrši pritisak na bilo koga u drugoj zemlji i govori kako da donosi odluke, ali ne poriče da vlada i predsednik razgovaraju i sarađuju.
Govoreći o odnosima s Hrvatskom, Vučić je rekao da između dve strane ne mora biti slatkih reči, ali su neophodna dobra dela.
Ističući da su odnosi sa Hrvatskom dobri, on je rekao da za njih ima samo jednu molbu, a to je da odustanu od nabavke balističkih raketa, koje im, kakoj e primetio, nisu potrebne ni za šta.
Objašnjavajući da u odnosima nema problema, on je rekao da je prvi čestitao HDZ-u na pobedi na izborima, jer je, prema njegovim rečima, „u politici mator, pa je znao u pravom trenutku da se ne može formirati vladu protiv nekoga ko ima predsednika i pobedio je na izborima.
„Znao sam da će HDZ da pobedi i zato sam im i čestitao”, rekao je Vučić i dodao da će potruditi da Hrvatima uvek prvi čestita.(Tanjug)
 
Vučić:Aerodrom bi mogli da privatizujemo do kraja godine
Premijer Srbije Aleksandar Vučić izrazio je danas uverenje da bi privatizacija beogradskog aerodroma „Nikola Tesla” mogla biti zaključena do kraja godine, a da bi cena mogla biti i 500 miliona evra.
Vučić je, na konferenciji za novinare, kazao da nije pronađen privatizacioni savetnik, te da svih šest potencijalnih savetnika više nije u igri jer su tražili više para.
„Sada ćemo direktno pregovarati i pronaći najbolje. Svi kažu da imamo veliku šansu da za dobar novac napravimo koncesioni ugovor, a to ne bismo uspeli bez Er Srbije”, naglasio je premijer.
Vučić je istakao da je nekada aerodrom vredeo 100 miliona evra, a sada smatra da je moguće uzeti i pola milijarde evra.
Cela operacija, prema njegovom mišljenju, biće zaključena do kraja godine.

Ko je ruski, a ko američki čovek u Srbiji
Kada je pre pet dana sleteo na beogradski aerodrom, potpredsednika ruske vlade Dmitrija Rogozina dočekala je topla dobrodošlica njegovog srpskog kolege Ivice Dačića. Iz Beograda je pak ovaj ruski zvaničnik „ispraćen” rečenicom da treba da „brine o svojoj državi”, a da ćemo „mi o Srbiji”. Ovu poruku Rogozinu je uputila ministarka Zorana Mihajlović kao reakciju na njegovu konstataciju da „Srbija mora da bude oprezna kada je reč o harmonizaciji svoje spoljne politike sa EU, jer bi u suprotnom mogla da bude suočena sa situacijom ’Keln 2’”.
Da li bi se zbog ovakvih i sličnih postupaka u prošlosti Ivica Dačić mogao opisati kao proruski član srpske vlade, a Zorana Mihajlović kao proamerički? I da li bi se i za druge članove Vučićevog kabineta zbog nekih postupaka, izjava ili saradnika moglo reći da su manje ili više naklonjeni nekoj od velikih svetskih sila?
Na pitanje da li je ovakvim odgovorom Rogozinu samo dodatno učvrstila u uverenju deo javnosti koji je odavno optužuje da je „američki čovek”, Zorana Mihajlović odgovara negativno. Ona za „Politiku” kaže su Srbiji odnosi sa Ruskom Federacijom veoma važni.
„Mi radimo na modernizaciji železnice i hvala im za odličan rad ruskih železnica ovde. Ja radim i uvek sam radila za Srbiju”, naglašava Mihajlovićeva.
Na slično pitanje je krajem prošle godine za portal „Sputnjik” rekla da „ne radi ni za SAD, ni za Rusiju, ni za Kinu, ni za EU”, već za Srbiju.
„U opisu mog posla, kao što je slučaj i sa svakim drugim ministrom, jesu i dobri odnosi sa svima. Kao što se sastajem sa ruskim ambasadorom Aleksandrom Čepurinom, tako se sastajem i sa američkim ambasadorom Majklom Kirbijem. Ko to ne razume, ne vredi mu objašnjavati. Moji rezultati pokazuju za koga radim”, poručila je Mihajlovićeva, koja je, kako je „Politika” pisala pre nekoliko dana, članica beogradske nevladine organizacije Ist-vest bridž, čiji su osnivači i rukovodstvo pre dve godine postali članovi i dalje misteriozne Rokfelerove Trilateralne komisije.
Ovakva njena izjava delovala je, međutim, neuverljivo onima koji nemaju dilemu da je Zorana Mihajlović naklonjena Americi, tim pre što je nešto ranije, 21. novembra, jedan od gostiju na njenoj slavi Aranđelovdan bio Majkl Kirbi, što je izazvalo svojevrstan šok u političkoj čaršiji. A nisu izostali ni komentari nekih njenih stranačkih kolega, poput Vladimira Đukanovića, koji je sarkastično primetio da „kad joj je Kirbi već bio glavni gost, mogao je i da umesto sveštenika lomi slavski kolač s njom ili možda i da je prekrsti”.
Đukanović nije juče želeo da priča na temu proameričkih i proruskih članova vlade jer se, kako kaže, povukao. Iako u javnosti važi za velikog rusofila, on je juče za naš list poručio da nije ruski čovek, već srpski.
Sličan odgovor svojevremeno je dao i Dačić. Uoči formiranja nove vlade Srbije posle izbora 2012. godine, otkrio je da postoje pritisci i iz Vašingtona, i iz Brisela, i iz Moskve kada je u pitanju formiranje vlade.
„Ja ne reagujem na pritisak. Ja nisam ni proruski, ni proevropski, ja sam prosrpski”, rekao je Dačić u momentu kada se još lomio da li da vladu napravi sa SNS-om ili DS-om.
Iako je u prošlosti često davao izjave iz kojih su neki čitali da je naklonjeniji Moskvi nego Vašingtonu, Dačić je posle podrške koju je dao SNS-u uspeo da se pozicionira kao kredibilan sagovornik Amerikanaca i EU, pa je kao ministar spoljnih poslova prisustvovao i molitvenom doručku u Vašingtonu pre godinu dana.
Jedan od retkih koji ne krije da iza sebe ima Moskvu jeste Dušan Bajatović, funkcioner SPS-a i direktor „Srbijagasa”. Iako je u pitanju javno preduzeće, što znači da direktora postavlja i smenjuje Vlada Srbije, Bajatović je samouvereno poručio da ostaje na čelu „Srbijagasa” „i po cenu toga da SPS ne uđe u novu vladu”. I zaista, sa te funkcije, uprkos više pokušaja, nije uspela da ga smeni ni Zorana Mihajlović u vreme kada je bila ministarka energetike.
Svi srpski ministri finansija posle 2000. godine – od Božidara Đelića, preko Mlađana Dinkića i Mirka Cvetkovića, pa do mlađanog američkog đaka Lazara Krstića i Dušana Vujovića – u javnosti su slovili za ljude kojima je Vašington bliži srcu. Vujović je na mesto ministra finansija došao takoreći iz fotelje u Svetskoj banci, gde je, kako stoji u njegovoj zvaničnoj biografiji, bio vodeći ekonomista za Evropu i centralnu Aziju. Tamo je stekao i penziju.
Bliska zapadnim finansijskim krugovima jeste i Kori Udovički, ministarka za državnu upravu, koja je osam godina radila u MMF-u.    
Ministar prosvete Srđan Verbić došao je na udar dela javnosti posle inicijative da se iz škola, posle 15 godina, izbaci veronauka. Dugo godina je bio jedan od vodećih ljudi istraživačke stanice Petnica (danas je član Upravnog odbora), čiji je jedan od velikih donatora Fond za otvoreno društvo Džordža Sorosa. Upućeni kažu i da je veliki broj Verbićevih saradnika nekada radio u Đelićevom Centru za promociju nauke.
„Sve je to u domenu pretpostavki”, kaže Zoran Stojiljković, profesor Fakulteta političkih nauka, koji ne vidi ništa sporno u tome što neko ima afinitet prema Vašingtonu ili Moskvi.
„Morali biste da dokažete konflikt interesa, aktivno zagovaranje nekih stavova i politike iza kojih stoje neki prihodi, poslovi… Može postojati simpatija iz ovih ili onih razloga prema nekoj naciji, ali se ne može otići dalje od toga. A da to ne bi otišlo dalje, potrebni su mehanizmi kontrole, kao što je pantoflaža. To znači da dve godine nakon prestanka obavljanja funkcije ne možete da se zaposlite u firmama s kojima ste kao funkcioner imali posla, recimo da završite u upravnom odboru neke ruske, nemačke ili američke firme jer bi to govorilo o izvesnoj trgovini uticajem”, objašnjava Stojiljković.
Prema njegovim rečima, ne može se ministrima, odnosno političarima, zabraniti da osećaju naklonost prema nekoj zemlji, pod uslovom da to ne utiče na politiku vlade. Ne možete, kako kaže, sprečiti nekog ko je evrofobičan da bude bliži Rusima ili Kinezima ili nekoga ko je evrofil da bude skloniji Americi ili EU.
„I to je stvar politike, ali se ipak svi moraju pridržavati zvanične politike vlade, a to je ulazak u EU. Dakle, moraju se poštovati procedure kako ta vrsta emocija prema nekoj supersili ne bi prerasla u bankovni konto”, zaključuje Stojiljković.

Vučić traži odobrenje SNS-a za odluku o izborima
Lider naprednjaka i premijer Aleksandar Vučić zatražiće u nedelju „odobrenje većine članova Glavnog odbora da u periodu i pre skupštine stranke dobije pravo da donese odluku o raspisivanju vanrednih parlamentarnih izbora”, saopštio je juče SNS. Vučić će, kao i uvek do sada, nesumnjivo, dobiti ovlašćenje, ali i dalje ostaje zagonetka hoće li vanrednog glasanja biti. Većina analitičara smatra da je sa ovim Vučićevim potezom porasla verovatnoća za raspisivanje izbora, ali ima i onih koji u njemu vide „poigravanje političkim protivnicima”.
Naprednjački funkcioneri, koji su pre samo nekoliko meseci vrlo glasno tražili da se raspišu vanredni izbori, i to što pre, juče su zanemeli. Nisu čak bili spremni ni da kažu hoće li stranačkom lideru, osim ovlašćenja da donese odluku, dati i savet da li da se ide ili ne ide na izbore. Ovakvo ponašanje moglo bi stvoriti utisak da je i njih Vučićev potez iznenadio, ali to je malo verovatno. Pre će biti da je „zavera ćutanja” dogovorena kako bi odluka bila iznenađenje za političke protivnike.
S obzirom na to da je Vučić zakazao sednicu GO stranke samo dan pošto je – obilazeći gradilište „Beograda na vodi” i odgovarajući na novinarska pitanja o zviždanju prilikom pominjanja njegovog imena na otvaranju Evropskog prvenstva u vaterpolu – rekao da će građani imati priliku na izborima da izaberu bolje, neki analitičari su njegov potez povezali baš sa tim zviždanjem.
Đorđe Vukadinović iz „Nove srpske političke misli” Vučićev potez je ocenio kao „neprimeren i neozbiljan”, prenosi Beta. On je istakao da se „Vučić igra toplo-hladno sa političkim protivnicima, javnošću, ali i sa svojom strankom”. Vukadinović misli da je Vučić lično bliži odluci o raspisivanju izbora, ali „ostaje do nedelje da se vidi da li će se od te ideje ohladiti ili će naći neki ozbiljniji razlog od zvižduka za izbore”.



Vučić i Nikolić o izborima

Televizija B92 objavila je da su se, prema njenim saznanjima, premijer Aleksandar Vučić i predsednik Srbije Tomislav Nikolić juče sastali i da je jedna od tema njihovog razgovora bila i vanredni parlamentarni izbori. Zvaničnu potvrdu ove informacije nismo uspeli da dobijemo.

Dragomir Anđelković, politički analitičar, kaže za „Politiku” da je Vučić ovim potezom „podigao politički ulog i poslao poruku svima koji ga kritikuju ili prizivaju izbore da je spreman da izađe na crtu”, dodavši da „iz toga ne treba izvući zaključak da će izbora biti”. Anđelković smatra da su „zvižduci dolili ulje na vatru”, ali da nisu samo zvižduci u pitanju i dodaje: „U jednom delu društva, od društvenih mreža do pojedinih medija, postoji jak kritički odnos, koji nije dominantan u društvu, ali predstavlja jedan segment društva, i Vučić njima ovakvim potezom poručuje: Došli smo do crte, ako hoćete izbore, imaćete ih.” Anđelković, ipak, misli da su šanse za izbore pola-pola, mada mu je verovatnije da ćemo imati samo pokrajinske i lokalne.
Sociolog Vladimir Vuletić je, kako je preneo Tanjug, rekao da „očigledno postoji veoma snažan ’unutrašnji’ i ’spoljašnji’ pritisak na vladu” i da „ona pokušava da ojača svoju poziciju time što bi, pretpostavlja se, ponovo dobila legitimitet da u narednom periodu predvodi zemlju”. Prema njegovim rečima, unutrašnji pritisak na premijera da se raspišu izbori ne dolazi samo od opozicije, koja ni nema kapacitet za snažan pritisak. On smatra da je prisutna određena „klima u društvu, koja se prepoznaje i u pisanju medija”. Vuletić kaže: „Iz različitih centara moći postoji pritisak. On nije toliko snažan, ali postoji i za svaku vladu je mnogo lakše da vodi politiku koju je zacrtala ukoliko ima nedvosmislenu podršku javnosti. Vidimo da je, pre svega, na udaru premijer, s idejom da se oslabi njegova pozicija, ali i da se oslabi i politika o kojoj govorimo. Ono što postoji kao problem jeste pritisak koji dolazi sa Zapada. Srbija ima jasne prioritete u spoljnoj politici, poput očuvanja stabilnosti u regionu, ali i shvatanje Rusije kao važnog ekonomskog partnera. Ukoliko se taj pritisak bude i dalje vršio, pitanje je da li će doći do određene modifikacije, ali mislim da to nije više pitanje samo za Srbiju.”
Analitičar Dejan Vuk Stanković, kako je prenela Beta, ocenio je da je porasla verovatnoća za raspisivanje vanrednih parlamentarnih izbora, ali da „treba sačekati zvaničnu odluku posle sednice GO SNS”. Stanković smatra da bi jedan od razloga za izbore mogao biti želja premijera Vučića da „nakon učestalih kritika legitimizuje politiku koju vodi i podršku za nju”.

U strahu od terorizma Francuska povećava broj vojnika
PARIZ – Zbog opasnosti od terorizma Francuska će, prvi put u poslednjih 10 godina, povećati ukupan broj vojnika i budžet za odbranu, izjavio je francuski predsednik u svom novogodišnjem govoru.
Fransoa Oland izjavio je da će broj vojnika ove godine biti povećan za 2.300, kao i da će ukupan vojni budžet za 2016. godinu iznositi 2 milijarde evra.
Francuska vojska učestvuje u nekoliko misija u inostranstvu, uključujući i koaliciju okupljenu oko SAD za borbu protiv terorizma u Iraku i Siriji.
Prošle godine francusku vojsku činilo je 270.000 vojnika, što je pad u odnosu na 2006. godinu kada se pod bojama francuske zastave borilo 343.000 ljudi.
Francuska je u vanrednom stanju od novembra kada je u terorističkim napadima u Parizu poginulo 130 ljudi.
Trenutno 13.000 vojnika patroliraju osetljivim i visokoposećenim delovima Pariza, javlja Beta.

Odinova vojska patrolira Finskom zbog migranata
HELSINKI – Grupe maskiranih ekstremnih desničara obučenih u crno i sa vikinškim simbolima koji sebe nazivaju Odinova vojska na ulicama širom Finske patroliraju noću u proteklih mesec dana kako bi građane štitili od migranata.
Još letos zabeleženi su brojni slučajevi napada na došljake, a napadači su uglavnom bili pod kapuljačama KKK-a.
Krajem prošle godine u gradiću Kemi grupa mladića oformila je Odinovu vojsku, nazvanu po vikinškom bogu, prenosi „Jutarnji list”.
Grupa je pogotovo postala aktivna nakon što je na proslavi Nove godine i u Helsinkiju zabeleženo nekoliko seksualnih napada na žene.
Grupa još nije pokazala znakove nasilja i jedino tvrdi da želi da pomogne koja se, kako navode, teško nosi sa svojim zadacima.
Policija ih za sada pušta da patroliraju ulicama, navodeći da to nije zločin, dodaje „Jutarnji list”.
U policiji su potvrdili da se stopa seksualnog uznemiravanja u Finskoj skoro udvostručila u odnosu na prošlu godinu, ali ne žele da to povezuju sa brojnim tražiocima azila.
Većina običnih Finaca, kako navodi „Jutarnji”, javno tvrdi da je protiv noćnog patroliranja desničara i neonacista.
Ipak, finska vlada jasno je rekla da neće tolerisati nasilje.
„Da razjasnimo jednu stvar - jedino policija može držati red u ovoj zemlji, niko više”, rekao je premijer Juha Sipila, prenosi Tanjug.

Populizmom protiv izbeglica nasilnika
Od našeg dopisnika
Frankfurt, Hajdelberg – Masovni seksualni napadi na žene u novogodišnjoj noći u Kelnu, koje su počinili uglavnom imigranti, podigli su političku temperaturu u Berlinu, gde vlada Angele Merkel nastoji da po svaku cenu dokaže javnosti kako izbegličku krizu drži pod kontrolom. U tim pokušajima, kancelarka i ministri se utrkuju u izjavama, koje, kada se dublje analiziraju, predstavljaju samo običan politički populizam.
U nastojanju da se pokaže odlučan protiv nasilja, ali ne i protiv prijema izbeglica, nemački socijaldemokratski ministar pravde Hajko Mas je u prvim reakcijama ustvrdio da su seksualni napadi u Kelnu deo „organizovanog kriminala”, što su minulih dana na neki način demantovali svi zvaničnici upućeni u istragu. Prvi čovek nemačke savezne policije Holger Minh juče je otvoreno rekao da ne veruje da su napadi u Kelnu i drugim gradovima, poput Frankfurta, Hamburga i Štutgarta, povezani sa organizovanim kriminalom.
„Ne kažem da nije bilo organizacije, ali nije u pitanju organizovani kriminal. To bi imalo drugačiji kvalitet za mene, govorili bismo o hijerarhijskim grupama”, rekao je Minh.
I demohrišćanski ministri, predvođeni Merkelovom, nisu se uzdržali od izjava i poteza kojim su hteli da ostave utisak zaoštravanja azilantske politike. Videvši koliki je bes javnosti na lokalne vlasti i policiju koji su hteli da sakriju od javnosti to da su izbeglice među napadačima, kancelarka i njen ministar unutrašnjih poslova Tomas de Mezijer nastojali su da ističu da „svi do jednog moraju biti kažnjeni bez obzira na njihovo poreklo”, kao i da „ne bi trebalo ćutati o tome da iza nasilja u Kelnu većinom stoje ljudi inostranog porekla”.
Uprkos isticanjima da sve to ne bi trebalo da dovede do opšte sumnjičavosti prema svim izbeglicama i migrantima, demohrišćani su zarad javnosti odmah istakli da ako se dokaže da su tražioci azila počinili ova krivična dela – moraju biti deportovani.
Iako je Merkelova minulog vikenda u Majncu iskreno priznala da je Evropa ranjiva u izbegličkoj krizi, jer još ne kontroliše situaciju u meri u kojoj bi to volela, nije mogla da dopusti da javnost pomisli da ona ne namerava da zaoštri nemačku politiku prema izbeglicama. Zbog toga je njena Hrišćansko-demokratska unija minule subote na partijskom kongresu u Majncu usvojila takozvanu Deklaraciju iz Majnca, kojom se suštinski zalaže da se tražioci azila koji prekrše zakon, i za to dobiju čak i samo uslovnu zatvorsku kaznu, odmah strpaju u avione i vrate u zemlju porekla, pa makar to bila i Sirija u kojoj besni rat.
Očajnički željan da ostavi utisak u javnosti da mu izbeglice ipak nisu preče od sopstvenih građana, i vicekancelar i predsednik Socijaldemokratske partije Zigmar Gabrijel istakao je u razgovoru za tabloid „Bild” da moraju da budu proučene „sve mogućnosti u međunarodnom pravu” kako bi „kući bili vraćeni tražioci azila koji su počinili neko krivično delo”.
„Zašto bi nemački poreski obveznici plaćali zatvorske dane za strane kriminalce”, zapitao se on, dodajući da bi opasnost od služenja zatvorske kazne u zemlji porekla bilo veća mera odvraćanja nego služenje kazne u nekom nemačkom zatvoru.
Dok vladajuće stranke ovim predlozima žele da spreče da njihove glasove pokupe ultradesničari, stručnjaci za međunarodno pravo ističu da ove predloge ipak nije moguće realizovati. Prema međunarodnom pravu, samo u malom broju slučajeva je moguće vratiti tražioce azila u njihove zemlje porekla iz koje su pobegli kako bi spasli živu glavu. Ženevska konvencija o izbeglicama navodi da izbeglički status može biti odbijen samo ljudima koji su počinili ozbiljne ratne zličine ili su bili borci. Sva ostala krivična dela moraju da se procesuiraju u skladu sa nacionalnim pravosuđem, a izbeglica ne sme biti vraćena u zemlju porekla, jer bi to najčešće za nju značilo smrt.
Dakle, ukoliko nemački Bundestag usvoji predloženu promenu zakona, to bi značilo da bi, primera radi, neki Sirijac za džeparenje kod Kelnske katedrale mogao da dobije smrtnu kaznu, jer upravo to znači njegov povratak u Siriju. Osim toga, stručnjaci ukazuju da bi se Nemačka našla na udaru Evropskog suda za ljudska prava u Strazburu i da bi verovatno doživela sudbinu Velike Britanije, koja u suđenjima pred ovim sudom neuspešno pokušava da radikalnog islamskog verskog vođu Abua Katadua el Filstinija deportuje u Jordan.
Za razliku od Sirije, Jordan je zemlja u miru, ali uprkos tome sudije u Strazburu smatraju da bi deportacija ovog Jordanca osumnjičenog za veze sa teroristima značila i mogućnost da bude izložen torturi u Jordanu. Posmatrajući ovaj slučaj, čini se nemoguće da bi Merkelova i Gabrijel uspeli da ubede iste sudije da je bezbedno deportovati nekog Sirijca da služi zatvorsku kaznu – kako u delu Sirije pod kontrolom Bašara el Asada, tako i u onom pod kontrolom Islamske države.
Zbog svega toga, čini se da je na sceni samo običan politički populizam, dok realna rešenja za sprečavanje ponavljanje sličnih napada u Nemačkoj još nisu izašla na videlo. Bar ne od političara.

London izvodi više naoružanih policajaca na ulice
LONDON - London grad ponosan na svoje nenaoružane „bobije” odlučio je danas da rasporedi više policajaca naoružanih vatrenim oružjem na ulice, što je direktna posledica napada u Parizu u novembru prošle godine. Policijski komesar Bernard Hogan Houv rekao je da će londonska policija obučiti još 600 policajaca za nošenje oružja čime će ukupan broj naoružanih policajaca dostići oko 2.800.
Policija će takođe udvostručiti broj vozila na raspolaganju ovim policajcima što će vlastima omogućiti da brzo reaguju na eventualni napad. Londonska policija nije navela koliko će naoružanih policajaca biti na ulicama u svakom trenutku, jer bi „iznošenje takvih detalja moglo koristiti onima koji planiraju napade na London”, prenosi AP.
Građani Londona su ponosni što većina policajaca ne nosi oružje, a odluka koja je danas objavljena neće promeniti suštinski princip da oni običo treba da budu nenaoružani. Čak i uz ove promene 92 odsto od 31.000 pripadnika policije neće nositi pištolje, ali napadi u Parizu u kojima su naoružani napadači pucali u masu pokazali su izazove sa kojma je suočena polilcija u situaciji kada su protivnici oružano nadmoćniji.
„Tragični napadi u Parizu istakli su vitalnu ulogu koju bi imali naoružzani policajci u slučaju smrtonosne pretnje. Iskreno se nadam da se tako nešto nikada neće dogoditi na našim ulicama, ali londonska policija treba da bude spremna koliko god može,” rekao je Hogan Houv, prenosi Tanjug.

Davutoglu:Turska nastavlja borbu protiv svake vrste terora
ANKARA – Turski premijer Ahmet Davutoglu osudio je danas bombaški napad na policijsku stanicu u većinski kurdskom jugoistočnom delu Turske, poručivši da će Turska da nastavi svoju borbu „protiv svake vrste terora”.
Davutoglu je rekao da je u napadu poginulo šest, a ranjeno 39 ljudi.
Lokalne vlasti su za napad optužile kurdske pobunjenike.
Napad je izveden kasno sinoć na policijsku stanicu i policijske stanove u tom kompleksu, u gradu koji se nalazi u pokrajini Dijarbakir naseljenoj pretežno Kurdima, prenosi AP.
Zbog snažne eksplozije usled detonacije srušila se kuća koja se nalazila pored policijske stanice.
Istovremeno, izveden je i napad na policijsku stanicu u gradu Miđat, u pokrajini Mardin, javila je državna agencija Anadolija, dok podataka o žrtvama nema.
Napadi su izvedeni dan nakon što je bombaš-samoubica detonirao bombu u glavnom turističkom kvartu u Istanbulu, ubivši deset Nemaca, a turski zvaničnici tvrde da je napadač povezan sa Islamskom državom.
Sukobi između turskih bezbednosnih snaga i pobunjenika Kurdistanske radničke partije (PKK) ponovo su se razbuktali u julu, čime je prekinut krhki mirovni proces.
Vlasti su od tada uvele produženi policijski čas u nemirnim predgrađima i manjim mestima u jugoistočnom regionu zemlje naseljenom pretežno Kurdima, dok se bezbednosne snage bore protiv kurdskih ekstremista koji su povezani sa PKK.
Grupe za zaštitu ljudskih prava upozoravaju da su te operacije dovele do više od stotinu mrtvih civila i hiljada raseljenih.
U sukobima između državnih snaga i PKK ubijeno je desetine hiljada ljudi od 1984, a tu grupu Turska i njeni zapadni saveznici smatraju terorističkom organizacijom, podseća američka agencija. (Tanjug)

Peres hitno prebačen u bolnicu zbog bolova u grudima
JERUSALIM – Bivši predsednik Izraela Šimon Peres hitno je prebačen u bolnicu zbog bolova u grudima, izjavila je danas njegova portparolka Ajelet Friš.
Ona je rekla Radiju Izraelske vojske da se Peres razboleo jutors kod kuće i da je nakon pregleda tokom koga su utvrđene nepravilnosti u radu srca, odvezen kolima hitne pomoći u bolnicu u blizini Tel Aviva, preneo je AP.
Frišova je navela da je Peres u svesnom stanju i da komunicira sa lekarima.
„Nadamo se da ćemo čuti dobre vesti”, rekla je ona.
Peres (92) dobio je Nobelovu nagradu 1994. godine nakon potpisivanja mirovnog sporazuma sa Palestincima.
On je okončao svoj predsednički sedmogodišnji mandat 2014. i još se nalazi u žiži javnosti.
Peres je nastavio sa aktivnostima preko svog Centra za mir Peres koji promoviše koegziostenciju Arapa i Jevreja. (Tanjug)

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Islamska država udarila na Indoneziju
Zemlja s najbrojnijim muslimanskim stanovništvom na svetu, donedavno uzimana kao primer uspešnog suzbijanja islamskog radikalizma, Indonezija, dočekala je napad Islamske države (ID) u svom glavnom gradu Džakarti.  Sedam osoba – pet napadača, policajac i Kanađanin – usmrćeno je na ulicama kvarta oko Ulice Tamrin, prepunog prodavnica i poslovnih zdanja, nadomak mnogih ambasada i nacionalnog ureda Ujedinjenih nacija. Militanti, kojih je prema poslednjim izveštajima bilo sedmoro, napali su policijsku stanicu, najstariju robnu kuću u Džakarti i lokalni „Starbaks”, kafić iz čuvene američke franšize, nasumično otvarajući vatru na prolaznike i ranivši njih sedamnaestoro, među kojima i jednog stranca, Holanđanina. Nakon tročasovne opsade, napadači su, izgleda, detonirali svoje prsluke s eksplozivom, ali su dvojica zasad živa.
Ovaj atak je po metodu podsetio na onaj od 13. novembra prošle godine u Parizu, kada su na nišan takođe uzete takozvane meke mete, javni prostori i zgrade koje se procenjuju kao niskorizični, pa oko njih nema velikog obezbeđenja. Nekoliko dobro koordiniranih džihadista, bez visokotehnološkog oružja, dovoljni su da na takvim mestima, u srcima velikih gradova, počine masakr čiji će se stravični prizori, dostupni medijima, proširiti svetom.
Uzevši u obzir i bombaše samoubice koji su u Turskoj aktivirali eksploziv na trgovima i javnim skupovima tri puta u poslednjih šest meseci, izgleda da ovo postaje omiljeni način operisanja ID u inostranstvu, to jest van prostora koji je okupirala u Siriji i Iraku. Obaranje ruskog „erbasa” nad Sinajom, mada je ličilo na renesansu terorističke „ljubavi” prema avionima karakteristične za sedamdesete i osamdesete godine, ipak je bila samo epizoda, omogućena niskim bezbednosnim standardima na egipatskim aerodromima, nemarnošću kakva se nakon 11. septembra teško može zateći drugde u svetskim vazdušnim lukama.
Tragedija u Džakarti još po nečemu asocira na onu u Parizu. Francuska uopšte, osobito njena prestonica, simbol je tolerancije, neka vrsta ateističkog raja koji je, zahvaljujući neopterećenosti religijom i moralnom strogošću, kao i atmosferi visoke kulture, postao izabrana domovina za ljude iz raznih delova sveta. Indonezija je svakako drugačija i dublje uronjena u veru, to jest islam, ali varijantu kudikamo tolerantniju i inkluzivniju od one koju propovedaju ID i ostali džihadisti, prožetu uticajima hinduzima i drevnih javanskih religija. Drugačije je valjda i nemoguće u naciji zasnovanoj na arhipelagu u kojem se i dalje govori oko 300 jezika.
Istina, odmah nakon oslobađanja od kolonijalnog statusa 1945. godine, jedna organizacija je proglasila Indoneziju islamskom državom i sve do šezdesetih godina nastojala da svrgne vlast.
Islamistički pokret se potom rascepio na nekoliko grupa, od kojih je verovatno najpoznatija Islamska zajednica, odgovorna za bombaški napad na Baliju 2002. godine. U prvoj deceniji ovog veka priređeno je još nekoliko velikih terorističkih napada, dok bezbednosne snage nisu uspele da najmilitantnije grupe stave pod kontrolu.
Slabost uticaja radikalnog islamizma na Indonežane ogleda se i u malom broju stanovnika te zemlje, koji su se, uprkos snažnoj propagandi kojom se na njih nastoji delovati, pridružili džihadistima u Siriji i Iraku. Od 243 miliona Indonežana, gotovo 90 odsto su muslimani. U redove internacionalnih džihadističkih brigada stupilo je njih svega nekoliko stotina, koliko i iz Velike Britanije, gde živi oko tri miliona muslimana, sedamdeset puta manje nego u Indoneziji. Ali, u njoj muslimani imaju svoju državu, pa se ne mogu osećati marginalizovano, čak ni od sopstvenog režima, koji ne spada u represivne, te nema ni socijalnih nemira koji bi bila osnova za radikalizaciju. Zahvaljujući tome i pozivima umerenih islamskih organizacija, koje su suprotstavljaju vahabističkom radikalizmu, ocenio je „Njujork tajms” pre dva meseca, ograničena je snaga verski inspirisanih militanata.
Koliko god oni još bili potisnuti, u Indoneziji su već nekoliko godina sve glasniji zagovornici uvođenja šerijatskog prava, pa je i vlada nedavno najavila da razmišlja o zabrani alkohola, kocke i prostitucije: doduše, obećala je da će se o tom predlogu, ako ga uopšte bude iznela, izjasniti građani. Sve češće se donose presude po zakonu protiv bogohuljenja, a i napadi na verske manjine postali su brojniji: pre Nove godine, policija je objavila da je uhvatila sedmoro zaverenika koji su smerali napade na šiite i hrišćane tokom Božića.
Na vernost „kalifatu” još prošlog februara se zarekla grupa studenata na jednom islamskom univerzitetu u Džakarti i još tridesetak organizacija iz regiona, među kojima i Islamska zajednica, preko svog vođe koji je u zatvoru. Takvu zakletvu je položio i Santoso, lider gerilske grupe za kojim su indonežanske bezbednosne snage nedavno tragale u džunglama ostrva Sulavesi, iz kojih je pretio napadima na – Džakartu.
Bez obzira na gomilanje upozoravajućih znakova, šanse da ID uspostavi „istureni kalifat” u Indoneziji, kao što je australijski ministar pravde nedavno upozorio da ta organizacija planira, čak su i teorijski nepostojeće, pod pretpostavkom da ne dođe do potpuno preokreta u raspoloženju stanovništva. Ali, postoji opasnost od napada poput ovog u Džakarti, naročito ako bi se lokalni džihadisti povezali s onima u regionu, na primer s malezijskim. Iz policije te države pre dva meseca je, naime, procurio izveštaj o sumnjama da će tamošnji veterani islamističke vojne iz Iraka i Sirije organizovati samoubilačke atake u Kuala Lumpuru.

Oland: Neprihvatljivo da Jevreji kriju kapice
PARIZ  – Francuski predsednik Fransoa Oland izjavio je u sredu da je neprihvatljiva ideja da francuski Jevreji na ulici kriju tradicionalne kapice iz straha od napada.
„Nije prihvatljivo da se građani u našoj zemlji osećaju tako uznemireno i da budu meta napada zbog svoje vere da bi zaključili da to treba da kriju”, rekao je Oland, prenosi AFP.
Dan posle napada jednog tinejdžera na nastavnika koji je nosio tradicionalnu kipu u Marseju, vođa jevrejske zajednice u tom gradu Azi Amar je u utorak rekao da bi Jevreji trebalo da izbegavaju da nose jevrejske kapice na ulicama.
Ubrzo nakon toga oglasio se glavni jevrejski rabin u Francuskoj, rekavši da Jevreji treba da nose tradicionalnu kipu i da ne treba da odstupe ni za milimetar, preneo je AFP.
Tinejdžer, turski državljanin kurdskog porekla, bio je naoružan mačetom i nožem a kaže da je delovao u ime takozvane Islamske države, saopštili su francuski tužioci.
„Nenošenje kapice može da spase živote, a ništa nije važnije”, rekao je Amar dnevniku „Provans”, prenosi Rojters.
„U subotu, po prvi put neću nositi kipu u sinagogu”, zaključio je on.
Francuska, u kojoj žive i velika jevrejska i velika muslimanska zajednica, praktično je vanrednom stanju od napada islamskih ekstremista u Parizu 13. novembra u kojima je ubijeno 130 ljudi.
Posle toga su ekstremisti u januaru napali jevrejski supermarket. (Tanjug)

Šestoro poginulo u napadu u Turskoj, 39 povređeno
ANKARA – Šest osoba je poginulo a 39 je povređeno danas u napadu automobilom bombom na jugoistoku Turske koji su vlasti u Ankari pripisale kurdskim pobunjenicima, javili su zvaničnici.
Prema prvim podacima,i eksplozija se dogodila noćas ispred policijske stanice u gradu Činaru, oko 30 kilometara jugoistočno od Dijarbakira, većinski kurdskog grada na jugoistoku zemlje. ; Dve osobe su ubijene u eksploziji automobila bombe, a tri su izgubile život kada se srušila zgrada iza stanice, u kojoj žive policajci i njihove porodice, navodi se u saopštenju biroa guvernera. 
Takođe je ubijen i jedan policajac, rekao je danas turski premijer Ahmed Davutoglu, koji je oštro osudio taj napad u govoru u Ankari i obećao da će se boriti „protiv svakog oblika terorizma”.
Među žrtvama su jedna petomesečna beba i dvoje dece od godinu dana i pet godina, naveli su bezbednosni izvori.
Silina eksplozije potuno je uništila policijsku stanicu i porušila fasadu zgrade u kojoj su stanovali policajci s porodicama. Brojne okolne zgrade takođe su teško oštećene.
Posle eksplozije automobila bombe, nastavljena je tokom noći razmena vatre između pojedinaca koji su izgledali kao borci Radničke partije Kurdistana (PKK) i turskih bezbednosnih snaga. Policija danas traga za napadačima. Posle više od dve godine prekida vatre, sukobi Kurda i Turaka nastavljeni su prošlog leta. Mirovni pregovori dve strane prekinuti su 20. jula 2015. posle samoubilačkog napada islamista u kojem je stradalo više od 30 Kurda u Suruču, na granici sa Sirijom.Turski predsednik Redžep Tajip Erdogan izjavio je nedavno da je 2015. godine ubijeno oko 3.100 kurdskih pobunjenika i 200 policajaca i vojnika u ofanzivi turskih vlasti protiv PKK.
U tri decenije sukoba s Kurdima, od 1984. godine, u Turskoj je poginulo nekoliko desetina hiljada ljudi.
Napad u Činaru dogodio se dva dana posle samoubilačkog napada u utorak u Istanbulu, koji je pripisan grupi Islamska država, a u kome je poginulo deset stranih turista, a 17 je povređeno. (Beta-AFP)

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.


  </body>
 </text>
</TEI>