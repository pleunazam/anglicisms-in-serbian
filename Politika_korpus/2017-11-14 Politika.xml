<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Čemu senior kartica
Postoje određene nelogičnosti i nejasnoće u vezi s najavljenom senior karticom.
Zašto je potrebna posebna kartica kada se već odavno u nekim prodavnicama ostvaruju penzionerski popusti uz jednostavno prezentiranje penzionog čeka? Koliko će koštati izdavanje kartica za toliki broj penzionera za koje će, ako budu personalizovane, biti neophodno i fotografisanje, i ko će te troškove snositi? Ako ne budu personalizovane onda će prilikom njihovog korišćenja morati da se prilažu lične karte. To bi isto moglo da se „završava” i s penzionerskim čekom i ne bi koštalo. Kako je moguće da je kampanja za izdavanje senior kartica počela iako se još ne zna gde će i kolike popuste imati njeni korisnici i da li to njima uopšte odgovara?
R. Petrović, Beograd

U kom trenutku glupost prestaje da bude zabavna
Student Pravnog fakulteta Univerziteta u Beogradu
CEO TEKST SAMO U ŠTAMPANOM I DIGITALNOM IZDANjU

Starci i žene na klupi za teroriste
Predsednik IO Matice srpske u Crnoj Gori
CEO TEKST SAMO U ŠTAMPANOM I DIGITALNOM IZDANjU

Učiteljica života za predsednika Trampa
Naučni saradnik u Institutu za noviju istoriju Srbije, doktor Pekinškog Univerziteta
CEO TEKST SAMO U ŠTAMPANOM I DIGITALNOM IZDANjU

Hojt Ji nije na Kosmetu branio Albance nego Ameriku
Profesor univerziteta, urednik časopisa ,,Politikologija religije”
CEO TEKST SAMO U ŠTAMPANOM I DIGITALNOM IZDANjU

Što sam bolje igrala, otac me je više tukao
„Velika mi je čast što me je Jugoslovenski olimpijski komitet već u prvoj godini u kojoj nastupam za Jugoslaviju proglasio svojom najboljom sportistkinjom. To mi mnogo znači i zhavlana sam na tome”, rekla je Jelena Dokić (34) na kraju 2001, u prisustvu krema srpskog sporta, dok je na počasnom mestu stajala s velikanom svetskog vaterpola Aleksandrom Šoštarom.
Danas, 16 godina kasnije, u svojoj autobiografiji „Nesalomiva”, kaže da najviše žali za tim što je, pod pritiskom svog oca, otišla iz Australije i igrala za Jugoslaviju. Ovakvu izjavu, ma koliko nama izgledala nepravedno, lako je razumeti: napustiti ekonomski jaku zemlju koja je sinonim za vrhunski tenis i doći u malu državu, rovitu od NATO bombardovanja i ratova, u kojoj „beli sport” još nije imao pravo glasa! Uostalom, nije njena volja bila da se iz Sidneja preseli u Beograd, već njenog oca Damira koji joj je – kako sada na više mesta ističe u knjizi – uništio snove.

Novi poraz Partizana od Albe
Košarkaši Partizana izgubili su danas u Beogradu od nemačke Albe sa 96:80 (21:19, 33:21, 19:18, 23:22) u šestom kolu Grupe C Evrokupa.
U ekipi Partizana istakao se Vanja Marinković sa 19 poena, 10 je postigao Novica Veličković sa sedam skokova i jednom asistencijom, dok je Patrik Miler ubacio 16.
Najefikasniji u pobedničkoj ekipi bli su Spenser Baterfild i Marijus Grigonis ;sa po 20 poena, ;a po 14 su dodali Denis Kliford i Luk Sikma.
Crno-beli nalaze se na šestom mestu Grupe C sa jednom pobedom i pet poraza, dok je Alba druga sa pet trijumfa iz šest utakmica. ; ;
Posle neizvesne prve četvrtine u kojoj su se ekipe smenjivale u vođstvu, a najveća prednost jednog tima iznosila četiri poena, usledio je pad u igri crno-belih u drugoj deonici što je Alba ekipa kaznila.
Na prvi odmor se otišlo sa dva poena prednosti za Albu, ali je nemačka ekipa do polovine druge četvrtine već imala plus deset (26:36). Izabranici Miroslava Nikolića su u jednom momentu prišli na pet poena zaostatka, ali je Alba prvo poluvreme završila serijom 9:0 za vođstvo 40:54 na poluvremenu.
Košarkaši Albe su imali sjajan procenat šuta u prvom poluvremenu, 68,8 odsto za dva i 50 odsto za tri poena.
Ti procenti su za nijansu pali u trećoj četvrtini, ali je Alba održavala visoku prednost koja je četiri minuta pre kraja tog dela igre iznosila i 23 poena (45:68).
Partizan u tim momentima nikako nije uspevao da pronađe svoju igru, ni u odbrani ni u napadu, ređali su se promašaji i greške jedna za drugom. Međutim, crno-beli su u finišu treće četvrtine zaigrali mnogo jače u odbrani, što je dalo rezultata jer su prišli na 11 poena zaostatka.
U poslednju četvrtinu se ušlo sa 15 poena prednosti za Albu i ta predsnost je nemačkoj ekipi bila više nego dovoljna za novi trijumf u Evrokupu.
(Beta)

Loš dan srpskih košarkaša u NBA
Srpski košarkaši nisu imali dobre nastupe u nastupima za svoje timove u noći između ponedeljka i utorka u NBA ligi.
Denver je izgubio od Portlanda sa 99:82, a Nikola Jokić je imao šest poena, sedam skokova i po tri asistencije za 34 minuta na terenu.
Bogdan Bogdanović je za Sakramento u porazu 110:92 od Vašingtona postigao pet poena i po dva skoka i asistencije. Bogdanović je bio u prvoj petorci i sve poene dao na samom početku utakmice, a igrao je ukupno 20 minuta.
Jedinu pobedu ostvario je Nemanja Bjelica, čija je Minesota sa 109:87 savladala Jutu. Bjelica je dao pet poena i imao četiri skoka za 13 minuta u igri. 
U ostalim utakmicama Klivlend je pobedio Njujork sa 104:101, dok je Golden Stejt savladao Orlando sa 110:100.
Milvoki je bio bolji od Memfisa 110:103, Nju Orleans je savladao Atlantu 106:105, a Los Anđeles Lejkersi su sa 100:93 pobedili Finiks. Ekipa Filadelfije je u gostima pobedila Los Anđeles Kliperse sa 109:105. (Beta)

Danska preko Irske do Svetskog prvenstva
Fudbalska reprezentacija Danske plasirala se na Svetsko prvenstvo naredne godine u Rusiji, pošto je večeras u Dablinu u revanš utakmici baraža pobedila Irsku sa 5:1.
Danska se posle osam godina plasirala na najveću svetsku smotru, a najzaslužniji za trijumf bio je Kristijan Eriksen koji je postigao het-trik.
Irska je u ranoj fazi utakmice, odnosno u četvrtom minutu došla do vođstva pogotkom Šejna Dafija, ali je Danska uspela da preokrene već do poluvremena.
Prvo je Andreas Kristijansen u 29. minutu doneo izjednačenje, da bi samo tri minuta kasnije Eriksen preokrenuo.
Irska je nešto ofanzivnije počela drugo poluvreme, ali su Danci odbili nalete rivala, a potom je Eriksen svojim drugim golom u 63. minutu praktično rešio pitanje pobednika.
Danska je u 74. golom Eriksena povela sa 4:1, da bi konačan rezultat postavio Niklas Bentner u 90. minutu iz jedanaesterca.
Pre tri dana u Kopenhagenu u prvoj utakmici nije bilo golova.
Svetsko prvenstvo održaće se narednog leta u Rusiji, a žreb grupa održaće se 1. decembra u Moskvi.

Dmitrović odbranio remi
Fudbaleri Srbije završili su ovu sezonu remijem u dalekom Ulsanu, igrajući nerešeno 1:1 (0:0) protiv reprezentacije Južne Koreje, sa kojom bi mogli da se sastanu na predstojećem Mundijalu. Domaćin je u najvećem delu meča bio bolji, a Srbija se sa dalekog puta vraća sa dobrim rezultatom  pre svega zahvljujući golmanu španskog Eibara Marku Dmitroviću, koji je u nekoliko navrata pokazao da je golman na koga naš stručni štab u budućnosti može najozbiljnije da računa. Šansu da upišu debitantski nastup za A tim dobili su osim golmana Dmitrovića još i Nemanja Radonjić i Nikola Aksentijević.



​Ivanović odigrao 100. meč za reprezentaciju

Pre utakmice na centrlnom terenu održana je mala fudbalska svečanost upriličena u čast našeg kapitena Branislava Ivanovića, koji je juče protiv Južne Koreje odigrao svoj 100. meč u dresu reprezentacije. Slavljeniku su poklone uručili ispred domaćina potpredsednik FS Južne Kioreje Vjung DeoČu kao i predsednik FSS Slaviša Kokeza. Inače, Ivanović je prvu utakmicu za reprezentciju odigrao 8. juna 2005. godine protiv Italije. Ovom utakmicom u Ulsanu kapiten Srbije je i zvanično ušao u ,,klub 100,, i priključio se Dejanu Stankoviću i Savi Miloševiću.

Domaćin se od samog starta legitimisao kao ekipa koja će jurišati na novu pobedu, baš kao i nedavno protiv Kolumbije. Budući učesnik Mundijala u Rusiji, koji je na trijumfalan način završio kvalifikacije na azijskom kontinentu, već u prvim minutima utakmica je pokazao glavne odlike svoje ekipe: frenetičnu borbenost, uporost i disciplinu sa kojom ne mogu da se pohvale i naši fudbaleri. Mladen Krstajić se odlučio da ovu utakmicu započne sa čak četvoricom ,,novozalanđana”, Grujićem, Milinković - Savićem, Živkovićem i Maksimovićem, što je još jednom potvrdilo odlučnost da će Srbija nekoliko meseci pre svetskog prvenstva u dobroj meri podmladiti tim.
Južna Koreja je kako i dolikuje ozbiljnoj ekipi znalački kontrolisala dobar deo teren, ne dozvoljavajući protivniku da ,,podigne glavu”,. Tek posle četvrt časa igre Srbija se oslobodila pristiska. Ali, samo na kratko, jer se protivnik trudio da održi željenu ravnotežu.
Son, fudbaler engleskog Totenhema, bio je zapravo najveća opasnost pred golom Vladimira Stojkovića. On i njegovi saigrači, često su kidisali u već prepoznatljivom stilu, da bi Srbija u 21. minutu preko Milinković - Savića prvi put zapretila. Fudbaler Lacija je nakon dodavanja Prijovića šutirao ali je lopta prošla pored stative.
U 25. minutu Ki Su Jung je napravio prekršaj nad Ljajićem, i to na idealnom mestu, samo metar od linije šesnaesterca. Za dobrog šutera to je bila idealna šansa da postigne pogodak. Koreja je postavila ,,živi zid”, sačinjen od gotovo čitavog tima, Ljajić je uzeo kratak zalet, zatim sjajno šutirao, ali je golman Hjun Vo pokazao da je u vrhunskoj formi. Sjajnom intervencijom i još boljom paradom uspeo je da sačuva svoju mrežu. Bili su to trenuci u kojima je naša reprezentacija bila rešena da nešto odlučnije krene u napad.
Son je uzvratio u 30. minutu, kada je malo odgurnuo Obradovića a sudija je smatrao da to nije bio prekršaj, pa je isti igrač nastavio akciju i iskosa sa desne strane šutirao ka dobro postavljenom Stojkoviću.
U odbrani domaćina dominirao je kapiten Ki, koji je sjajno komandovao svojom odbranom, čime je našim napadačima bio znatno otežan posao. Koreja je u finišu prvog poluvremena podigla tempo igre na još viši nivou, stvarajući dodatan pritisak na našu zadnju liniju. Srbija se grozničavo branila, da bi Čang u 40. minutu ponovo oprobao udarac. Neugodni Min Vo je često po levoj strani umeo da prođe da centrira, kao što je to uradio i u 43. minutu kada je pronašao Sona, najopasnijeg fudbalera, koji petom šalje loptu ka našem golu, ali golman Stojković ponovo dobro interveniše.
Utisak je da su naši fudbaleri više pažnje posvetili čuvanju gola, dok je Koreja, ne štedeći se, iako sa dosta izmenjenim timom u odnosu na prethodni meč sa Kolumbijom, pokazala da ima strašan potencijal. U 46. minutu šansu da debituje za nacionalnu selekciju Srbije dobio je Marko Dmitrović, golman španskog Eibara. Bio je to dobar potez Mladen Krstajića. Korejci su u drugom poluvremenu pokazali izvanrednu tehniku, kombinujući po terenu na laki jednostavan način, stežući iz časa u čas obruč oko našeg gola.
A onda u 59. minutu prva prava akcija našeg tima, koju je na našoj polovini započeo Živković, nastavo Milinković -  Savić da bi u svom stilu znalački završio Adem Ljajić, koji je ispred istrčalog golmana protivnika poslao iza njegovih leđa: Južna Koreja - Srbija 0:1!
Dva minuta kasnije penal za domaćina. Kineski sudija je smatrao da je Dža Čeol nepropisno zaustavljen, odnosno da ga je Vuković odgurnuo s leđa. Usledio je oštar protest naših reprezentativaca, reklo bi se sasvim opravdan, ali Ma Ning nije promenio svoju odluku. Dža Čeol je bio precizan, lopta je otišla u jednu a golman Dmitoviću drugu stranu:Južna Koreja – Srbija 1:1!
U 68. minutu umesto kapitena Ivanovića u igru je ušao po mišljenju mnogih stručnjaka njegov budući naslednik Miloš Veljković, fudbaler nemačkog Verdera iz Bremena. U 73. Son je uspeo da pobegne Obradoviću, usledio je dobar šut ali je golman Dmitrović odlično intervenisao. Šansu da debituje za A tim na ovoj turneji dobio je i fudbaler Crvene zvezde Nemanja Radonjić, koji je u 81.minutu zamenio Andriju Živkovića. Son je samo minut kasnije propisno namučio Dmitrovića, koji je na fenomenalan način opet spasio našu reprezentaciju.
Marko Dmitrović je u tri navrata uspeo da odbrani naš gol, a poslednji put na utakmici u 90. minutu kada je neuhvatljivi Son lako zaobišao Veljkovića ali je Dmitrović opet pokazao da se radi o sjajnom čuvaru mreže, da bi koji sekund kasnije usledio isti dvoboj u kome je golman Srbije ponovo izašao kao pobednik. U poslednjem minutu meča šansu da upiše debitantski susret u A timu Srbije dobio je Aksentijević, igrač niškog Radničkog.
Stadion u Ulsanu. Gledalaca: oko 40.000. Sudija: Ma Ning (Kina). Žuti karton : Ljajić (Srbija). Strelac: Ljajiću 59, Dža Čeol u 62. minutu (iz jedanaesterca)
Južna Koreja: Ču Hjun Vo 7 (od 82 .Mi Vun Hu -), Kim Min Vo 7, Kim Jung Von 7, JangHjun Su 7,Čui Čei Sun 7 (od 80. Ja Hin Hu- ), Ža Čeol 7 (od 70. Li HangHo -), Kvon Čang Hun 7, Ki Sung Jung 7 (od 85. Se Džong -), Son Hjun Min 8, Li Đae Sun  7 ( od 81. Li Džo -)g, Jun Vo Jung 7.
Srbija: Stojković 7 (od 46. Dmitrović 8), Rukavina 6 (od 90. Aksentijević-), Vuković 7, Ivanović 7 (od 68. Veljković 6), Obradović 7, Grujić 7, Makismović 6, Milinković Savić 6, 5 (od 74. Gaćinović 6), Ljajić 7, Živković 6 (od 81. Radonjić -), Prijović 6.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Južana Koreja prilika za lep kraj godine
Kada se na kraju, posle azijske turneje i prijateljskih mečeva sa Kinom i Južnom Korejom, budu svodili svi fudbalski fragmenti s pravom ćemo se upitati: kakva je bila svrha ovih mečeva? Em je put bio predalek, em Srbija ni u jednom meču nije igrala sa najjačim sastavom. Dakle od nekog željenog uigravanja tima pred Mundijal nije bilo ništa. Ipak, možda će se nekom učiniti da je bilo dobro što smo odmerili snagu sa ekipama iz Azije, jer ćemo sigurno u Rusiji „naleteti” bar na jednu ekipu sa tog kontineta.
Današnja utakmica u Ulsanu sa Južnom Korejom, sa kojom se naš nacionalni tim sastao poslednji put pre šest godina, jeste dobra prilika da šansu dobiju neki novi igrači, a duel sa selekcijom koja je izborila plasman na Mundijal i koja je pre nekoliko dana savladala Kolumbiju, jeste prilika za novi fudbalski jubilej u našem naccionalnom timu. Slavljenik će biti kapiten Branislav Ivanović, koji će danas odigrati 100. utakmicu u dresu Srbije, sa realnom ambicijom da već sledeće godine preskoči rekordere po broju nastupa u državnom timu, Dejana Stankovića i Savu Miloševića.
Pobeda nad Kinom (2:0), nije posebno razgalila ovdašnje ljubitelje fudbala, ali bi zato trijumf nad Južnom Korejom, bio nešto drugo. Prvi put ove dve reprezentacije sastale su se pre tačno 56 godina, kada je SFR Jugoslavija ubedljivo nadigrala Južnu Koreju sa 5:1. Od tada, pa sve do danas, mnoge stvari su se promenile, pa tako Koreja danas u azijskim fudbalskim okvirima predstavlja važan fudbalski paramatear.
U svetu fudbala je poznato da transfere sa ovdašnjeg fudbalskog tržišta u daleku Južnu Koreju sa puno uspeha u poslednje tri decenije obavlja Fahrija Šekularac, nekadašnji bokser Partizana i veoma uspešan menadžer, koji je daleko tržište otvorio transferom Saše Drakulića u korejski Daevu. U međuvremenu, mnogi igrači sa ovih prostora i regiona, Nebojša Vučičević, Damnjanović, Bosančić, su uhleblje našli u Južnoj Koreji, gde su Šekularcu i danas širom otvorena vrata.
– Ako se setim onih vremena kada smo počeli da krčimo fudbalski put ka novom tržištu i ovo vreme danas, onda je razlika ogromna, kao nebo i zemlja. Južna Koreja je najrazvijenija fudbalska zemlja u Aziji, nekoliko koraka ispred svih ostalih. Zato i ne čudi što danas njeni najbolji fudbaleri igraju u Evropi, Japanu, Kini, gde postižu sjajne rezultate, kaže Šekularac.
Primera radi, njihov kapiten Song je član londonskog Totenhema.
– Veoma su uporni, disciplinovani. Međutim, kvalitet fudbala poslednjih godina polako opada. Sve najveće klubove u Južnoj Koreji drže najveće svetske kompanije, poput „LG”, „Samsung” i ostalih. Sada su na čelu fudbalskih klubova su sinovi prebogatih vlasnika, ali ih više od fudbala poslednjih godina interesuje bejzbol. Našoj reprezentaciji danas neće biti ni malo lakio, jer su opasni kada igraju od kuće, kaže za „Politiku” Fahrija Šekularac.
Odluka v. d. selektora naše fudbalske reprezentacije Mladena Krstajića da neke igrače zadrži na turneji a da nekima da odrešene ruke da se vrate u svoje klubove, opasno je razljutila čelnike rimskog Lacija, koji su ljuti na Krstajića jer je pustio Aleksandra Kolarova igrača Rome da se vrati u svoj klub a nije Sergeja Milinkovića Savića, igrača Lacija. Čelnici Lacija bi morali da znaju da je to isključivo pitanje u nadležnosti selektora Krstajića i da nemaju prava na ljutnju, s obzirom da Kolarov i Milinković Savić trenutno nisu u istoj poziciji. Prvi je standardni reprezentativac naše zemlje dok se drugi tek dokazuje u novoj ulozi.
Duel sa Južnom Korejom biće poslednji u ovoj, za nas veoma uspešnoj fudbalskoj godini. Bilo bi lepo da sezonu zaokružimo sa novim trijumfom, i da u 2018. godinu od koje očekujemo puno, zakoračimo uzdignuta čela. A da sve brige, nedoumice, i sujete, ostavimo po strani. Samo je pitanje, da li to neki ljudi u Savezu mogu. Da prevaziđu sujetu, koja je od njih jača i da zarad srpskog fubala, koji ima šansu da se vrati na veliku scenu, čuju i mišljenje nekih ljudi koji su duže od njih u ovom sportu. Ukoliko se i dalje tvrdoglavo budu busali, „ja pa ja”, onda u tom slučaju nema nam druge, nego povratak na turbulentna fudbalska vremena. Jer kako drugačije zamisliti ovaj sport, bez ljudi koji su ceo svoj život posvećeni samo fudbalu, od onih koji bi na prečac, da uskoče u fudbalsko jato. Za koje ne znaju ni gde ni u kom pravcu leti...
Do žreba u Moskvi, kada ćemo saznati imena budućih protivnika naše reprezentacije na predstojećem Munijalu u Rusiji, ostalo je još samo 16 dana. Očigledno je, a imajući u vidu činjenicu da još nemamo novog selektora, da će na ceremoniji izvlačenja grupa pored predsednika FSS biti i v.d. selektora Mladen Krstajić.

Italijanski mediji: Smrt na San Siru...
RIM - Italijanski mediji na brutalan i kritički način opisali su eliminaciju reprezentacije od Švedske u baražu za Svetsko prvenstvo 2018. godine.
Četvorostruki svetski šampion ostao je bez plasmana na Mundijal prvi put posle 60 godina posle remija bez golova na milanskom San Siru i poraza u prvom meču od Stokholmu 1:0.
Tamošnji mediji najviše kritika uputili su igračima i selektoru Đanpjeru Venturi kome se zamera jer je izostavio Lorenca Insinjea, napadača Napolija u sjajnoj formi, kao i to što je Manolo Gabijadini dobio šansu ispred Andree Belotija.
Najdalje su otišli listovi Korijere delo Sport i Libero sa naslovima „Sve ih oterajte”, odnosno „Smrt na San Siru”, što jasno govori koliko je svima na Apeninima teško palo to što neće videti Rusiju.
Ugledna Gazeta delo Sport na naslovnici donosi naslov „Kraj”, a na trećoj strani „Apokalipsa”, Korijere dela Sera je nešto umerenija „Bez Mundijala posle 60 godina”, dok Tutosport piše „Svi kući” i naglašava da su se fudbaleri osramotili.
Eliminacija Italije je i sportska tema broj jedan u Evropi, nemački Bild ističe sliku golmana Đanluiđija Bufona u suzama i naslovom „Svetsko prvenstvo bez Italije”, francuski Lekip piše da je „Italija doživela istorijski fijasko”, španska Marka „Neverica, Italija bez Mundijala”, a britanski Gardijan i najdrastičniji donosi naslov, verovatno najbolje opisujući iz fudbalskog ugla - „Kraj sveta”. (Tanjug)

„Majkrosoft” optužen za kršenje privatnosti
Holandska uprava za zaštitu podataka (DPA) optužila je „Majkrosoft” za kršenje holandskog zakona time što nezakonito prikuplja podatke korisnika operativnog sistema „vindous 10”.
U objavljenoj izjavi DPA tvrdi da „Majkrosoft” nije obavestio korisnike dve verzije operativnog sistema, „vindous 10 pro” i „vindous 10 houm” koje podatke i na koji način sistem prikuplja sa njihovih računara.



Šta je telemetrija

Telemetrijski podaci daljinski se mere i prenose sa udaljene lokacije do operatera, u ovom slučaju do „Majkrosofta”. Drugim rečima, telemetrijski podaci omogućavaju nadgledanje koje su aplikacije instalirane na računarima ili da li je korisnik menjao osnovna podešavanja tih programa. Ali, isto tako može da se nadgleda ko i kako koristi aplikacije, kao i da se prati ponašanje korisnika tokom surfovanja na internetu.

Podaci koje „Majkrosoft” prikuplja podrazumevaju adrese svih sajtova koje je korisnik posetio, kao i podatke o načinu korišćenja instaliranih programa na uređajima (koliko često se koriste, kao i koliko vremena se koristi miš ili tastatura i dr.).
„Majkrosoft” prikupljene podatke može da koristi na mnogo načina, dok korisnici na to ne mogu da utiču. Holandska uprava za zaštitu podataka je od 2015. godine ispitala nekoliko verzija „vindousa 10” koji je instaliran na četiri miliona računara u ovoj zemlji.
U saopštenju DPA stoji da ova kompanija nije obavestila korisnike da neprekidno prikuplja lične podatke o korišćenju aplikacija i podatke o surfovanju na internetu preko „Majkrosoftovog” internet pretraživača „edž”.
„Majkrosoft” je više puta obećavao da će prestati sa kršenjem pravila, ali se to nije desilo, tako da DPA ima osnova da mu izrekne sankcije.
Ispostavilo se da operativni sistem gotovo svakog trenutka prati šta radite na računaru, objasnio je u izjavi Vilbert Tomesen, potpredsednik DPA.

„Vindous” prikuplja adrese svih sajtova koje je korisnik posetio, kao i podatke o načinu korišćenja instaliranih programa na uređajima

Podaci se prikupljaju telemetrijski. Postoji dve vrste telemetrije: osnovna i potpuna. Osnovna prikuplja samo podatke o korišćenju uređaja, dok potpuna prikuplja te podatke, ali i sve podatke u vezi sa surfovanjem po internetu preko pretraživača „edž” (Edge), kao i deo informacija iz dokumenata koje korisnici zapisuju preko programa „inkped” (Inkpad).
„Majkrosoft” je u svojoj izjavi objasnio da telemetriju koristi za ispravljanje grešaka u programima i za „apdejtovanje” uređaja, ali je priznao da podatke koristi i u druge svrhe da bi u internet pretraživačima mogla da prikaže odabrane reklame.
Ovo nije prvi put da se „Majkrosoft” suočio sa optužbama u vezi sa radom „vindousa 10”. U julu prošle godine, Francuska uprava za zaštitu podataka naredila je ovoj kompaniji da se prilagodi francuskim zakonima, dok je Evropska uprava za zaštitu podataka u novembru iste godine takođe izrazila zabrinutost u vezi sa radom „vindousa 10”. Trenutno ova kompanija sarađuje sa švajcarskim i francuskim regulatornim telima kako bi mogla da primeni preporuke u razvoju svog operativnog sistema.
Od maja sledeće godine počeće da se primenjuje Generalna regulativa za zaštitu podataka, tako da će se svaka firma iz SAD koja posluje u EU suočiti sa novčanim kaznama ako se primeti neka nepravilnost.

Dodik: Izetbegović objavio opšti napad na srpske interese
Predsednik Republike Srpske (RS) Milorad Dodik izjavio je večeras da je Srbija najvažnija zemlja za stabilnost regiona, a da je bošnjački član Predsedništva BiH Bakir Izetbegović objavio „opšti napad na srpske interese”.
Nakon izjave Izetbegovića da je, što se njega tiče, Kosovo do sada trebalo da bude priznato, Dodik je u emisiji „Upitnik” na Radio-televiziji Srbije rekao da nije realno da BiH prizna nezavisnost Kosova jer je za to potrebna saglasnost Republike Srpske.
Dodik je rekao da se „tačno vidi da Izetbegović priželjkuje priznanje Kosova”, ocenivši da je njegova motivacija „verovatno frustracija”.
Predsednik RS je rekao da je ;Izetbegović „tek jedan od trojice u Predsedništvu” i da ;nijedna njegova odluka nije validna bez ostalih dva člana Predsedništva, dodavši da mora postojati „sveto trojstvo tri konstitutivna naroda”.
Dodik je rekao da je priznanje nezavisnosti Kosova ranije bilo na dnevnom redu, da Bošnjaci žele da priznaju Kosovo, ali da je za to potrebna saglasnost RS koju neće dobiti.
„Za to je potrebna saglasnost Republike Srpske, a toga neće biti”, rekao je Dodik.
Dodik je izjavio da je Izetbegović pokazao da je „srpski neprijatelj broj jedan u BiH”, da je njegov cilj „što veća šteta za Srbe” i dodao da je bošnjački član Predsedništva BiH objavio opšti napad na srpske interese"
Predsednik Republike Srpske rekao je i da je BiH nemoguća država, dodajući da je to „prostor za treniranje stranaca”.
Dodik je rekao da su Srbi ;prihvatili Dejtonski sporazum, i nametnuta rešenja ali nikad nisu želeli da budu u toj državi koja opstaje, kako je naveo, ;zbog „intervencije međunarodnog faktora”.Govoreći o referendumu o nezavisnosti RS, Dodik je rekao da RS ima sve elemente da funkcioniše kao država i da je ;najbolje rastati se ako je „brak neuspešan”.

Roberto Karlos u Beogradu
Gradski menadžer Goran Vesić primio je danas u Starom dvoru čuvenog brazilskog fudbalera Roberta Karlosa sa kojim je dogovorio da se sledeće godine, pred Svetsko prvenstvo, u Beogradu održi utakmica u kojoj će veterani iz Real Madrida i drugih klubova igrati sa našim veteranima.
„Mislim da bi to bila sjajna utakmica. Mi ćemo, kao Grad Beograd, učestvovati u organizaciji tog događaja. Dogovorili smo se da sav novac koji bude prikupljen bude uložen u razvoj fudbala u Srbiji”, rekao je Vesić novinarima.
Kako je dodao, u toj utakmici građani Beograda će moći da vide ne samo Karlosa već i mnoge druge velike svetske zvezde koji su osvajali i Ligu šampiona, i Svetski kup i mnoge druge trofeje, te da će to biti zaista jedan spektakl u Beogradu.
„Poslednjih nekoliko godina trudimo se da u Beogradu svake godine imamo jedno veliko sportsko takmičenje. Tako smo imali evropska prvenstva u atletici, vaterpolu i futsalu, a sledeće godine imamo fajnal for Evrolige. Takvi događaji pozicioniraju Beograd na sportskoj mapi sveta i doprinose razvoju naše sportske infrastrukture”, rekao je on.
Kako je dodao, Srbija je četvrta zemlja u svetu po broju fudbalera koji igraju u inostranstvu i zemlja koja je dala veliki broj fudbalera.
On je podsetio da se naša reprezentacija plasirala na Svetsko prvenstvo i veruje da ćemo na ovaj način pokazati da se polako vraćamo na fudbalsku mapu sveta.
„Ova godina je dobra za srpski fudbal, pošto Zvezda i Partizan igraju na međunarodnim takmičenjima, što je veliki uspeh i situacija u kakvoj dugo nismo bili. Verujem da će izgradnja nacionalnog stadiona, uz posete ljudi poput Roberta Karlosa, dodatno doprineti razvoju srpskog fudbala”, naveo je Vesić.
Dolazak slavnog Brazilca za grad nije samo velika čast, već je istovremeno i pokazatelj da Beograd postaje centar sporta u regionu u koji dolaze veliki sportisti i nakon završetka karijere, rekao je Vesić i zahvalio Karlosu što je našao vremena da poseti Skupštinu grada Beograda.
Karlos je rekao da je Beograd mesto gde se sport veoma ceni i gde ljudi uživaju u sportu.
„Smatram da će ovaj događaj biti odličan, ne samo za turizam već i za sve ljude koji vole sport”, istakao je on.
Jedan od najboljih levih bekova u istoriji fudbala boravi u Beogradu gde pohađa trenersku školu FS S, ali i kao planetarni ambasador kompanije „Planet win 365”. (Tanjug)

Kako je nastala promaja u zrenjaninskoj kasi
Zrenjanin – Izveštaj Državne revizorske institucije (DRI) o kontroli zrenjaninskog budžeta u prošloj godini najpre je dostavljen  čelnicima grada na Begeju, a onda je postavljen i na sajt institucije. Kada je postao dostupan javnosti, usledili su i razni komentari. Naime, revizori su uočili razne nepravilnosti u trošenju novca, a o pojedinačnoj odgovornosti je još uvek rano govoriti. Čelnici najpre moraju da objasne neke poteze koji su izazvali promaju u gradskoj kasi.
– Nisam nezadovoljan izveštajem Državne revizorske institucije nakon što su revizori ispitali našu dokumentaciju za 2016 godinu. Oni su nam ukazali na propuste, grešaka je bilo, ali one nisu činjene namerno niti su prouzrokovale veliku materijalnu štetu – rekao je gradonačelnik Zrenjanina Čedomir Janjić. U kratkoj izjavi za „Politiku” on je naglasio da će do kraja godine biće ispravljene svi nedostaci u radu Skupštine grada i gradske uprave, koje je ustanovila revizija.

Pedeseti rođendan prvih kraljevačkih trojki
Kraljevo – Retka proslava desila se protekle subote u jednom kraljevačkom restoranu. Tri sestre Olivera, Dragana i Gordana slavile su pedeseti rođendan. Sve bi bilo uobičajeno da nije reč o prvim trojkama rođenim u kraljevačkom porodilištu. Desilo se to 11. novembra 1967. godine, a tada o tom događaju, o toj neobičnoj prinovi u porodici Dragiše Trifunovića, posle sasvim prirodne trudnoće i porođaja njegove supruge Vladimirke brujao je grad. Doznala je za to i cela Srbija pa i Jugoslavija, jer pisale su sve novine, ne samo lokalne već i prestoničke pa, recimo, i hrvatski tisak...
Rodila je Vladimirka tri kćerke, dešavalo se to tada i u nekim drugim gradovima, ali ređe nego danas. Međutim, sva novinarska „sila” usmerila se ka problemu povratka prvih kraljevačkih trojki iz porodilišta. Tako je za naš list Voja Blagojević, dugogodišnji dopisnik „Politike” iz Kraljeva pitao: „Kuda će Vladimirka Trifunović kada uskoro, sa svoje tri bebe, izađe iz bolnice”? Vladimirka mu je otvorila dušu, ispričala u „pero” Voji Blagojeviću razloge njenih prigušenih jecaja tokom noći u bolnici, koje su počesto čule i druge porodilje. Govorila mu je o svojoj brizi, o teškom životu nje i supruga uz jedinu i preskromnu Dragišinu radničku platu od tridesetak hiljada tadašnjih dinara...

„Zastava oružje” između dve vatre
Kragujevac – Čuveni sindikat „Zastava oružja”, koji je devedesetih krčio put protestantima koji su se borili protiv Miloševićevog režima, prosledio je medijima apel za zaštitu Muzeja oružja „Stara livnica“ upućen ministarstvima odbrane i kulture, te međunarodnim organizacijama. Kažu, zgrada propada i niko se o tome ne brine.
To je delimično tačno, ali u kompleksu prve fabrike topova na Balkanu, koji je od 25. marta 2014. pod zaštitom države kao prostorna kulturno-istorijska celina, godinama propada sve.
Takvo stanje, izgleda, pogađa samo regionalni Zavod za zaštitu spomenika kulture sa sedištem u Kragujevcu, koji se i izborio da čitav kompleks površine 52, 8 hektara, sa tridesetak objekata koji čine jedinstveno graditeljsko nasleđe i u evropskim okvirima, bude stavljen pod zaštitu države, odlukom Vlade Srbije. Zato apel kragujevačkih oružara, učlanjenih u Samostalni sindikat, delom predstavlja i političku poruku onima koji su odgovorni za stanje u fabrici, pod čijom se ingerencijom nalazi Muzej oružja „Stara livnica“, ali i za stanje u državi.
Naime, nije tajna da se rukovodstvo „Zastava oružja“, od dolaska Milojka Brzakovića na čelo fabrike, stalno sukobljava sa agilnim Samostalnim sindikatom koji se protivi skoro svakom potezu generalnog direktora i njegovih saradnika.

Ratujem sa sobom svaki dan
Vladimir Veličković dao je ovaj intervju maltene stojeći. To ne čudi one koji ga dobro poznaju, jer isto tako i slika, a retko sedi i dok jede, priznao je u jednom razgovoru objavljenom upravo u našem listu. Vedrog duha čak i kada govori o prizorima na svojim slikama kojih se „ponekad i sam prepadne”, hitar u pokretima i mislima, ali siguran i oštar u ocenama koje daje o sebi i drugima, dobro je odmeravao reči koje nam je izgovarao, bez obzira na neformalnu atmosferu njegovog beogradskog doma u kojem je vođen razgovor. U njemu će sam sebi biti „gost iz Pariza” narednih nekoliko dana, jer od večeras u 19 sati, u novom prestoničkom galerijskom prostoru „Rima” (Pariska 8), izlaže svoja dela nastala u proteklih nekoliko godina. Ovaj akademik kreće se tematski u okvirima koji su već duže vreme prisutni u njegovom slikarstvu.
– Nadam se da je vidljiv napor da svedem „funkcionisanje slike” na ono bitno, da detalj bude nosilac teme, da „manje bude više”. To će publika najbolje uočiti na slici „Pejzaž”. Boja nikada nije ni bila preterano prisutna, sa ovom sivom nijansom pepela, sada aktuelnijom nego ikad, pokušavam da ispričam svoju priču – objašnjava naš sagovornik.
Vaša platna oduvek su imala upadljivu specifičnu težinu. Rekli ste da u vama postoji rat koji dešavanja u svetu ne mogu ni da izbrišu, ni da zaleče, već ga samo oživljavaju. Na šta ste mislili?
Sa samim sobom ratujem svakog dana, kada je moj posao u pitanju. Taj rat je neprekidan. Ali, gledam i druge ratove. Ima ih, svi ratovi ovog sveta šire se kao gnusna kuga, puna niskih interesa, koja ne prestaje da nas obaveštava o svojim vrlim dostignućima pakla i užasa. Mi, ljudski rod, njeni smo, nažalost, i svedoci i inicijatori. O našim nedavnim ratovima da ne govorim. Kako ih zaboraviti kada su još tako blizu.

Užice pokreće festival filmskog scenarija
Užice – Ministar kulture i informisanja Vladan Vukosavljević izjavio je juče tokom posete ustanovama kulture u Užicu da nije zadovoljan zastupljenošću kulture u medijima u Srbiji.
– Televizije s nacionalnom frekvencijom nisu iskoristile sve potencijale. Mi smo, ne samo Srbija nego i svet, uronjeni u industriju zabave i spektakla koja je često banalna. Emisije posvećene kulturi emituju se na TV stanicama gde ih ima u kasnim večernjim satima, a na nekima ih i nema mada su u obavezi da imaju takav program. U većini štampanih medija kultura dobija nedovoljno prostora – rekao je ministar i apelovao na sve medije da kulturnim sadržajima posvećuju veći prostor.
Upitan o rijaliti programima Vukosavljević ističe da oni nepovoljno utiču na kulturni prostor, ali da ih Srbija nije izmislila.
– To su preuzete stvari kao i mnoge druge s kojima se u nezgodnim procesima akulturacije suočavaju manje kulture i narodi brojčano manji. Ali nije problem što postoje sadržaji te vrste, banalnosti, problem je što izostaju kvalitetni sadržaji na drugoj strani. Naš zadatak nije da uništavamo rijaliti šou programe, mada ja ne gledam blagonaklono na sadržaje koji se tamo afirmišu, nego je potrebno iskoristiti mogućnosti da se našim ljudima ponude bogatiji kulturni sadržaji na koje će se s protokom vremena navikavati. Mnogi primeri su dokaz za to: na sajam knjiga u Beogradu za sedam dana dođe 200.000 ljudi, knjige naših pisaca se prodaju u velikim tiražima, biblioteke povećavaju broj članova, manifestacije su nam posećene.
Ministar Vukosavljević posetio je Užice u danu otvaranja ovdašnjeg značajnog događaja: 22. pozorišnog festivala „Bez prevoda”, u čijem finansiranju ovo ministarstvo učestvuje sa 3,4 miliona dinara. Ovom prilikom najavljeno je i pokretanje međunarodnog festivala filmskog scenarija u Užicu posvećenog oskarovcu Stivu Tešiću, rodom Užičaninu. Grad je osnivač, održava se sredinom decembra, a i Ministarstvo će pomoći.
– U poslednje dve godine po različitim osnovama Ministarstvo je Užicu dalo više od 30 miliona dinara. Vrlo interesantni su potencijali za osavremenjivanje ambijenta užičke tvrđave. Bitno je da imamo razumne vizije, ne pretenciozne već održive, a Užice je svetla tačka na mapi decentralizacije kulturne politike za koju se Ministarstvo zalaže – kazao je ministar kulture.
Na naše pitanje kako komentariše odluku lokalne vlasti u Požegi da ukine Kulturni centar, odgovorio je:
– Prema informacijama koje smo dobili, nije reč o suzbijanju kulturnih sadržaja i aktivnosti u Požegi, već o pravnom prekomponovanju statutarnog tipa. Lokalna samouprava ima razloga, zbog finansiranja ili nečeg drugog, da spoji sport i kulturu. Ljudima su potrebni i sportski sadržaji. Mislim da se oko toga pravi previše buke, pratićemo razvoj situacije.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Vrhovni pesnik i fingirane kontroverze
Novi Sad – S Njegošem bolje znamo ko smo, i od Njegoša najbolje doznajemo šta nam valja činiti, poručio je akademik Miro Vuksanović na svečanom otvaranju naučnog skupa „Knjige o Njegošu” koji je juče u Matici srpskoj posvećen ovom pesniku, vladiki i vladaru.
To je drugi naučni skup koji priređuje Njegošev odbor, osnovan pod krovom Matice srpske 2006. godine. Prošli put, pre osam godina, tema je bila delo Petra II Petrovića Njegoša, a sada se o ovom pesniku „Luče mikrokozme“ govorilo kroz knjige koje su drugi o njemu pisali.
Skup je održan na dan rođenja Njegoša (1813), ali su više od ove „male godišnjice” organizatori želeli da istaknu – 170 godina od prvog izdanja Gorskog vijenca. Te 1847. prvi put su objavljeni i Vukov prevod Novog zaveta, Brankove Pesme i Daničićev Rat za srpski jezik i pravopis, pa Vuksanović kaže da je to prelomna godina za našu duhovnost, jezik, književnost i kulturu.

Izložbu „Srpsko umetničko nasleđe na KiM” videlo više od 46.000 posetilaca
Izložba „Srpsko umetničko nasleđe na Kosovu i Metohiji. Identitet, značaj, ugroženost” u Galeriji SANU zbog velike posećenosti produžava se do 26. novembra, a do sada je tu postavku videlo više od 46.000 posetilaca.
Trenutno je u prodaji drugo izdanje veoma traženog, sadržinski i likovno bogatog, kataloga na srpskom jeziku.
Istovremeno je štampan i katalog na engleskom jeziku, koji je, takođe, u prodaji.
Galerija SANU je saopštila da su u pripremi još dve prateće publikacije.
Prva je zbornik naučnih i stručnih tekstova „Umetničko nasleđe srpskog naroda na Kosovu i Metohiji. Istorija, identitet, ugroženost, zaštita, posvećenih istoriji stvaranja, identitetskog profilisanja, stradanja i zaštite spomenika srpske umetnosti na Kosovu i Metohiji”.
U drugoj publikaciji, koja nosi naslov „Crkva Svetog Đorđa u Rečanima. Crteži fresaka i arhitekture”, bića objavljena naučna dokumentacija o hramu iz 14. veka, srušenom do temelja 1999. godine.
Izložba u Galeriji SANU je otvorena 27. septembra, a posetioci mogu da je pogledaju svakog dana od 10 do 21 čas.
Stručna vođenja su organizovana radnim danima od 13 i 17 sati. (Tanjug)

Varaju penzionere i prodaju  im masažere za 900 evra
Penzioneri su poslednjih meseci najčešće žrtve trgovaca koji na prezentacijama prodaju proizvode sa, navodno, zdravstvenim efektima, i to po cenama koje prevazilaze tržišne. Reč je o prevari koja je, posebno u Vojvodini, uzela maha, tvrde u Nacionalnoj organizaciji potrošača Srbije i apeluju na kupce da se dobro informišu pre nego što pristanu na kupovinu proizvoda van poslovnih prostorija.
– Kada dođu na prezentaciju, nude im masažere ili magnete koji će im pomoći, odnosno olakšati kretanje i poboljšati cirkulaciju. Poveruju u priču i pristaju da potpišu kreditni ugovor o plaćanju proizvoda koji koštaju i do 900 evra. Inače, trgovci zahtevaju od njih da tokom prezentacije plate i određeni deo odmah i plate gotovinom – kažu u NOPS-u.

Džejms Ruf rekao ono što vlada prećutkuje
Ono što državni zvaničnici nisu hteli javno da kažu, izgovorio je ovih dana Džejms Ruf, šef misije Međunarodnog monetarnog fonda – ukidanja penala za prevremeno penzionisanje, odnosno za sve one koji su pre 65. godine otišli u penziju, ili to planiraju – neće biti.
Na konkretno pitanje „Politike” da li je bilo zvanične inicijative za ukidanje penala Ruf je odgovorio da je veoma važno održati pravičnost i doslednost penzionog sistema. „Ukoliko neko u penziju ode ranije, duže će primati penziju, tako da njegova mesečna penzija treba da bude smanjena. U suprotnom bi nepravično bili kažnjeni oni koji su radili do ispunjenja starosnog uslova za penzionisanje”.

Nema povećanja plata za nezavisne institucije
Plate zaposlenih u nezavisnim institucijama sledeće godine neće biti povećane, saznaje „Politika” iz nekoliko izvora. Uostalom, to je jasno i iz uputstava koje je ministar finansija Dušan Vujović prosledio budžetskim korisnicima. U ovom dokumentu taksativno se navodi ko će dogodine dobiti povišice i koliko će iznositi procenat uvećanja. Poverenik, zaštitnik građana, državni revizor, članovi Fiskalnog saveta, zaposleni u Agenciji za borbu protiv korupcije i ostalim nezavisnim institucijama nisu na tom spisku.
Ono što takođe može da se vidi jeste da su izdaci za zarade u budžetima nezavisnih institucija za 2018. godinu ostali nepromenjeni. Procenat uvećanja koji se primenjuje na plate njihovih zaposlenih je nula. Prema našim saznanjima, uz budžetska uputstva, svi korisnici dobili su šifre koje treba da unesu u sistem kako bi dobili procenat uvećanja zarada. U nezavisnim institucijama ti iznosi ostali su nepromenjeni. Ono što takođe može nezvanično da se čuje jeste da su neki predstavnici nezavisnih institucija već izrazili negodovanje i tim povodom poslali dopis Ministarstvu finansija, u kome traže objašnjenje zašto su i po kojem osnovu diskriminisani. „Politika” iz resornog ministarstva juče nije dobila obrazloženje ovakve odluke.

Od danas redovan saobraćaj barskom prugom preko Valjeva
Na barskoj pruzi od danas će biti uspostavljen redovan saobraćaj vozova preko Valjeva, saopštio je „Srbija Voz”.
Međunarodni vozovi za Bar, polaziće iz stanice Beograd u 09:10 časova i u 21:10 časova, a iz Bara za Beograd u 07:10 časova i 19:00 časova, navodi se u saopštenju.
Kako se navodi, vozovi iz unutrašnjeg saobraćaja polaziće iz Beograda za Užice u 6:55 časova i 19:20 časova, a iz Užica za Beograd u 17:55 časova i 05:10 časova.
Voz iz Beograda, preko Užica, za Prijepolje teretnu stanicu polaziće u 15:25 časova, a iz stanice Prijepolje teretna za Beograd u 06:48 časova, piše u saopštenju. (Tanjug)

Policija traga za muškarcem osumnjičenim za ubistvo advokata
Pripadnici MUP intenzivno tragaju za Vladimirom Šaranovićem (1977) zbog postojanja osnova sumnje da je decembra 2015. godine počinio krivično delo teškog ubistva nad advokatom Vladimirom Zrelecom.
Policija poziva građane ukoliko imaju saznanja o osumnjičenom sa fotografije da se jave Policijskoj upravi za grad Beograd na broj 192 ili 064-892-31-26, saopštio je MUP.
Kako Tanjug saznaje akcija koja je večeras sprovedena na Kanaravom brdu bila je u sklopu potrage za osumnjičenim za ubistvo advokata. (Tanjug)

„Baš te briga” za vožnju smrti
Više nije moguće uključiti se na nedovršenu deonicu auto-puta Ub–Lajkovac kod sela Nepričava. Ovaj ulaz do juče je bio slobodan za prolaz, a pre nekoliko dana tu je na auto-put ušao „mercedes” nemačkih tablica: dva putnika automobila smrtno su stradala na dvanaestom kilometru od uključenja – na kraju ove deonice Koridora 11, u ataru sela Stublenica.
Sada se na tom ulazu u Nepričavi nalazi sedam betonskih barikada, koje odvraćaju svakoga ko poželi da se uključi na novu deonicu auto-puta. Na tablama postavljenim pre ovog uključenja stoje crne trake kojima se vozačima stavlja do znanja da nije moguće više voziti brzom, ali nedovršenom saobraćajnicom. Valjda će se ovim preprekama, ako potraju, sprečiti neka nova nesreća.
Ne može se tačno tvrditi kako su se dvojica putnika „mercedesa” našla na nedovršenom delu auto-puta. U Nepričavi kod Lajkovca, koju smo juče posetili, o toj nesreći kolaju razne priče. Ovaj događaj je tema broj jedan u mestu. I kako to obično biva, teorija je milion.

Kuburović: Gotov Nacrt zakona o zaštiti podataka o ličnosti
Radna grupa Ministarstva pravde okončala je rad na izradi Nacrta novog zakona o zaštiti podataka o ličnosti i uskoro će o njemu biti otvorena široka javna rasprava, izjavila je danas ministarka pravde Nela Kuburović.
„Cilj novog zakona je da pruži efikasan mehanizam zaštite građana, kao i da omogući međunarodnu razmenu podataka o ličnosti”, napomenula je Kuburović ukazujući da je Nacrt, pored usklađivanja sa novim propisima EU, uzeo u obzir i preporuke Poverenika za informacije od javnog značaja i zaštitu podataka o ličnosti.
Govoreći na konferenciji posvećenoj novim pravilima i pravnoj regulativi o zaštiti podataka o ličnosti u sektoru bezbednosti koja je danas održana u Klubu poslanika, Kuburović je ukazala da je osnovni uslov za međunarodnu razmenu podataka poštovanje istih pravila i stepena zaštite koji važe za zaštitu podataka o ličnosti između različitih međunarodnih subjekata.
„U vremenu novih informacionih tehnologija, potrebe nesmetanog protoka ljudi, robe i kapitala, zaštita ljudskih prava i sloboda je svakako osnovni preduslov za takvu razmenu”, istakla je ministrka pravde.
Ona je podsetila da se postojeći Zakon o zaštiti podataka o ličnosti primenjuje od 1. januara 2009. godine, ali budući da je prevaziđen i da mu nedostaje veći broj važnih odredbi Vlada je usvojila Strategiju zaštite podataka o ličnosti kojom se utvrđuju ciljevi, mere i aktivnosti, kao i uloga i odgovornost izvršne vlasti, nadzornog organa i drugih subjekata,.
Te izmene i nove društvene okolnosti, kako je naglasila, iziskivale su normativno uskladivanje sa poslednjim izmenama evropskog zakonodavstva i u našoj zemlji, pa je Ministarstvo pravde je oformilo radnu grupu za izradu nacrta novog Zakona o zaštiti podataka licnosti, što je definisano i Akcionim planom za Poglavlje 23. (Tanjug)

Hag potvrdio zabranu poseta lekara Ratku Mladiću
HAG - Sekretarijat Haškog tribunala potvrdio je danas da su, prema preporuci medicinskog osoblja Tribunala, zabranjene sve posete optuženima u pritvorskoj jedinici, pa i Ratku Mladiću, te je predložio da se posete lekara odlože do posle izricanja prvostepene presude Mladiću koja je zakazana za 22. novembar.
U svom dopisu predsedniku Tribunala Karmelu Ađijusu, Sekretarijat je ukazao da je 9. novembra razgovarao sa Mladićevim braniocem o utvrđivanju datuma posete dva lekara iz Srbije, ali da je neposredno pred taj sastanak dobio pismo od medicinskog osoblja pritvorske jedinice kojim se traži da se ne dozvole posete bilo kom pritvoreniku pre izricanja dve preostale presude u Tribunalu (od kojih je jedna Mladiću).
Pismo je takođe poslato Mehanizmu za krivične sudove, koji se stara pritvorenicima u pritvorskoj jedinici UN u Ševeningenu.
„Medicinsko osoblje je izrazilo svoju zabrinutost da bi dozvola bilo kakve posete lekara u ovom stadijumu, u kontekstu drugih relevantnih faktora, 'mogla da ugrozi zdravlje pritvorenika' i 'mogla da zaista šteti zdravlju pritvorenika"', naveo je Sekretarijat.
Kada je u pitanju Mladić, Sekretarijat je nakon toga, kako je naveo, zatražio od dva nezavisna medicinska eksperta koji su nadgledali Mladićevo zdravlje proteklih nekoliko godina, procenu razumnosti preporuka lekara iz pritvorske jedinice.
Sekretarijat je dobio odgovor od jednog eksperata koji smatra da je u pogledu Mladića, prihvatljiva i razumna procena „da se ne dozvole posete pre izricanja zakazanih presuda”.
Na osnovu svega navedenog, Sekrtetarijat je predložio da se poseta lekara Mladiću zakaže za kasnije datume koji su ranije predloženi odbrani.
Ti datumi nisu nikada javno objavljeni.
Mladićev sin Darko juče je rekao Tanjugu da je dobio usmeno obaveštenje da je glavni lekar u pritvorskoj jedinici Pol Falke zabranio posete lekara Mladiću jer bi one bile štetne po njegovo zdravlje.
On smatra da je to mimo svih pravila samog Tribunala.
Advokati Ratka Mladića prošle nedelje su tražili od Tribunala da pokrene postupak protiv Falkea za nepoštovanje suda, tvrdeći da opstruira posete srpskih lekara Mladiću u pritvorskoj jedinici, ali je taj zahtev Tribunal odbio.
Odbrana Mladića smatra da je njegovo zdravstveno stanje jako loše jer je pretrpeo više moždanih udara, ali da to lekari Tribunala kriju.
Izricanje prvostepene presude Mladiću zakazano je za 22. novembar. (Tanjug)

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Uslovne kazne za četvoricu optuženih za paljenje američke ambasade, trojica oslobođena
Milan Tomas, jedan od sedmorice optuženih za paljenje američke ambasade u Beogradu 2008. godine osuđen je na uslovnu kaznu od pet meseci zatvora, dok su Dejan Vučković, Dragan Marinkov i Marko Navitović dobili kaznu od šest meseci zatvora uslovno na dve godine. Optužbi da su učestvovali u paljenju američke ambasade oslobođeni su Đorđe Tomin, Nikola Kosanović i Filip Backović usled nedostatka dokaza.



Ambasada SAD: Teško shvatljivo da niko nije osuđen

Američka ambasada u Beogradu izrazila je danas čuđenje što u sudskom procesu za paljenje ambasade SAD u Beogradu, 2008. godine, niko od optuženih nije osuđen na zatvorsku kaznu, saopštivši da podržava vladavinu prava i traži da pravda bude zadovoljena u ovom slučaju.
"Teško je shvatiti da je bilo potrebno devet godina da bi se stiglo do presude u slučaju koji je povezan sa imovinskom štetom od skoro pola miliona dolara i sa smrću jedne osobe, a da je konačni ishod da nijedan od sedmoro optuženih, od kojih je četvoro u prisustvu pravnih zastupnika priznalo da su učestvovali u ozbiljnom prekršaju, nije osuđen na zatvorsku kaznu”, navodi se u saopštenju povodom današnje presude Višeg suda u Beogradu.
U saopštenju se dodaje da je „prema međunarodnom pravu, zemlja domaćin odgovorna da štiti strana diplomatska predstavništva” a da se „srpska policija povukla sa svojih uobičajenih punktova u blizini Ambasade SAD, samo nekoliko trenutaka pre napada”. (Beta)

Viši sud u Beogradu presudio je danas u ponovljenom suđenju okrivljenima koji su po prvoj presudi bili osuđeni na uslovne kazne od šest do deset meseci. Ta presuda je, podsećamo, ukinuta prošle jeseni odlukom Apelacionog suda u Beogradu.
Suđenje koje je danas završeno presudom, počelo je u junu ove godine, a tokom procesa, svi okri­vlje­ni, kao i na pr­vom su­đe­nju, od­ba­ci­li su na­vo­de tu­ži­la­štva. Pred kraj jed­nog od od­lo­že­nih pre­tre­sa, je­dan od bra­ni­la­ca u po­stup­ku Mi­o­drag Ra­šić, za­mo­lio je sud­sko ve­će da na­ba­vi op­tu­žni­cu ko­ju je Vi­še tu­ži­la­štvo u Be­o­gra­du ne­dav­no po­di­glo pro­tiv po­li­ca­ja­ca za isti do­ga­đaj zbog kog se vo­di i po­stu­pak pro­tiv sed­mo­ri­ce okri­vlje­nih.
Upra­vo op­tu­žni­ca ko­ju je advo­kat Ra­šić po­me­nuo iza­zi­va mno­go­broj­ne ko­men­ta­re i niz pi­ta­nja. Iako je Vi­še tu­ži­la­štvo u Be­o­gra­du sa­op­šti­lo da je po­di­glo, a po­tom Vi­šem su­du pro­sle­di­lo op­tu­žni­cu pro­tiv pet po­li­cij­skih slu­žbe­ni­ka zbog pa­lje­nja ame­rič­ke am­ba­sa­de 2008. go­di­ne, ni­je­dan od ovih pra­vo­sud­nih or­ga­na ni­je že­leo da obe­lo­da­ni ime­na okri­vlje­ni.
Pre­ma ne­zva­nič­nim sa­zna­nji­ma, op­tu­žni­ca je po­dig­nu­ta pro­tiv Slo­bo­da­na Vu­ko­li­ća, ko­ji je u vre­me in­ci­den­ta bio na­čel­nik Upra­ve po­li­ci­je Be­o­gra­da, Ste­va­na Bje­li­ća, u to vre­me na­čel­ni­ka be­o­grad­ske po­li­ci­je, Mla­de­na Ku­ri­ba­ka, ta­da­šnjeg na­čel­ni­ka Upra­ve po­li­ci­je MUP-a Sr­bi­je, Zo­ra­na Ra­ško­vi­ća, za­me­ni­ka ru­ko­vo­di­o­ca šta­ba te ve­če­ri, ko­ji je u vre­me in­ci­den­ta bio na­čel­nik Ode­lje­nja za ope­ra­ci­je u ko­man­di Žan­dar­me­ri­je i Bo­ja­na Mar­ko­vi­ća, ko­ji je ta­da bio ko­man­dant od­re­da Žan­dar­me­ri­je u Kra­lje­vu.
Do­ku­men­tom tu­ži­la­štva, po­li­cij­skim sta­re­ši­na­ma na te­ret se sta­vlja te­ško de­lo pro­tiv op­šte si­gur­no­sti i zlo­u­po­tre­ba slu­žbe­nog po­lo­ža­ja.
Pa­lje­nje am­ba­sa­de SAD u Be­o­gra­du, od­ra­zi­lo se i na od­no­se Sr­bi­je i Ame­ri­ke. Po­sle uki­da­nja pr­vo­ste­pe­ne pre­su­de, am­ba­sa­da SAD je iz­da­la sa­op­šte­nje u ko­jem je na­ve­la da „po­štu­je vla­da­vi­nu pra­va u Sr­bi­ji, ali da ovaj slu­čaj od 2008. go­di­ne ni­je okon­čan i da to op­te­re­ću­je bi­la­te­ral­ne od­no­se iz­me­đu dve ze­mlje”.

Tajna večera sa gospodinom Vrobelom
Noga srpskog patrijarha prvi put je kročila u Azbukovicu 23. marta 2000. godine. Patrijarh Pavle doputovao je u manastir ispod Sokola s namerom da narednog dana, na godišnjicu NATO agresije, uz sasluženje mnogobrojnih arhijereja, sveštenstva i monaštva, osvešta monumentalni krst pre njegovog postavljanja na citadelu Sokolske stene, neposredno iznad manastira, gde se i sada, kao kandilo iznad ikone, nalazi i obasjava sve nesrećne duše koje su ostavile svoje kosti u katakombama starog Soko Grada.
Patrijarh Pavle, koji se upokojio na današnji dan 2009. godine, imao je veliki razlog da se tog dana nađe u Soko Gradu. Nemački državljanin i prijatelj šabačkog vladike Lavrentija Horst Vrobel iz Gihforna, tvorac i vlasnik jedinstvenog Internacionalnog muzeja starih vetrenjača i vodenica, odlučio je da kao znak pokajanja za sve žrtve i stradanja Srba, u ime nemačkog naroda, manastiru i narodu ovog kraja daruje veliki pozlaćeni krst. Izrađen u brodogradilištu „Sava” u Mačvanskoj Mitrovici, čelični krst visok je 13,5 metara i težak 2,2 tone, pozlaćen po ivicama 24-karatnim zlatom.

Drobnjak: Putari spremni za zimsko održavanje
Putari su spremni za zimsko održavanje 14.896 kilometara mreže državnih puteva, u periodu od 15. novembra do 31. marta, izjavio je danas v.d. direktora Puteva Srbije Zoran Drobnjak.
Ove zimske sezone biće angažovano 24 putarska preduzeća koji će održavati puteve iz putnih baza i punktova kojih ima 164.
U periodu od 15. novembra do 31. marta biće raspoloživa 724 putarskih vozila i kamiona, 330 mašina, 1.126 radnika - putara, 162 tehničara, 330 mašinista i 724 vozača, u jednoj smeni.
Putevi Srbije naglašavaju da angažovanost mehanizacije, može biti i veća u slučajevima pojave elementarnih nepogoda i stepena njihove jačine.
„Putari su spremni, taj posao već godinama radimo. Trenutno imamo 25.000 tona soli i do 15. decembra ćemo imati još oko 43.000 tona, tako da ćemo ukupno imati na raspolaganju 68.000 tona za posipanje puteva”, naveo je Drobnjak.
Obezbeđena količina soli sa rezervama iznosi ukupno 68.561 tona, kamenog agregata i rizle ukupno 102.000 tona, hladne asfaltne mase za sanaciju udarnih rupa oko 1.500 tona.
Drobnjak je rekao da Putevi Srbije imaju odličnu saradnju sa MUP-om tokom zime i pozvao vozače da poštuju saobraćajne propise i budu naročito u zimskim uslovima zbog pojave poledice na kolovozu.
Pomoćnik načelnika Uprave saobraćajne policije Slaviša Lakićević je rekao da MUP i ove godine nastavlja uspešnu saradnju sa Putevima Srbije. On je najavio da će saobraćajna policija pojačati kontrolu korišćenja zimske opreme.
Izvršni direktor Sektora za održavanje državnih puteva prvog i drugog reda i rukovodilac Štaba zimske službe u Putevima Srbije Zoran Stojisavljević je rekao da je za to javno preduzeće već rutinski posao, da su sve pripreme na vreme završene u svim bazama.
„Ove godine smo malo povećali sredstva i broj raspoloživih ljudi, s obzirom da imamo još 37 km autoputa za održavanje”, naveo je on.
Prisustvo mehanizacije u putnim bazama na autoputevima je neprekidno 24 časa, na ostalim putevima 16 ili osam časova, a po potrebi i duže. Održavanje se sprovodi po prioritetima. Prvi prioritet - kolovoz se čisti i posipa čistom soli.
Drugi prioritet - kolovoz se čisti i posipa samo rizlom ili šljunkom. Treći prioritet - sa kolovoza se samo uklanja sneg i time omogućuje prohodnost, ali tek nakon izvršenog čišćenja puteva prvog i drugog prioriteta. (Tanjug)

Marić: Pri kraju konkurs za zapošljavanje 100 novih vatrogasaca
NIŠ – Načelnik Sektora za vanredne situacije MUP-a Srbije Predrag Marić rekao je danas u Nišu da se privodi kraju konkurs za zapošljavanje 100 novih vatrogasaca, kao i nabavka 33 nova vatrogasna vozila.
Marić je na predstavljanju novog Zakon o vanrednim situacijama, čiji će novi naziv biti zakon o smanjenju rizika od katastrofa i upravljanju u vanrednim situacijama, izrazio uverenje da će 2018. biti godina kadrovske i tehničke ekspanzije Sektora za vanredne situacije.
Marić je rekao da će težište novog zakona biti preventiva i da će se zakonom uvesti novi mehanizmi kojima bi se preventiva popravila.
On je rekao da su lokalne samouprave imale obavezu da urade procenu ugroženosti i plan zaštite i spasavanja, ali da odaziv nije bio dobar, jer nije bilo kazni i da sada „tako neće biti”.
Prema njegovim rečima, novi zakon će omogućiti da se stane na put gradnji kuća na mestima gde to nije dozvoljeno - u basenima reka i na klizištima.
„Reagovanje u vanrednim situacijama se mnogo popravilo od 2014. godine, a hoćemo da popravimo preventivu”, ocenio je Marić.
On je dodao da je nacrt zakona urađen u duhu svetskih okvira, u skladu sa strateškim dokumentom Ujedinjenih nacija i u skladu sa procesom pristupanja Evropskoj uniji.
Prema njegovim rečima, nacrt novog zakona će se posle Niša i Kragujevca naći i na javnoj raspravi u Novom Sadu i Beogradu. (Beta)

Vulin: Vlada nastavlja da pomaže odbrambenu industriju
Vlada će nastaviti da pomaže odbrambenu industriju Srbije, i neće izaći iz vlasništva u toj industrijskoj grani, izjavio je danas ministar odbrane Aleksandar Vulin.
„Vlada Republike će nastaviti da pomaže odbrambenu industriju Srbije, prepoznajući njen značaj i njenu važnost i nikako neće napustiti vlasništvo u odbrambenoj industriji Srbije”, istakao je Vulin u Bariču, prilikom posete privrednom društvu „Prva iskra - namenska prizvodnja”.
On je dodao da će zakon koji će biti donet omogućiti da investitor do nivoa do 49 procenata uloži novac, donese tržište i tehnologiju, „ali kontrolu nad odbrambenom industrijom Srbije zadržaće Vlada Republike Srbije iz prostog razloga što je ovo strateška grana i nešto što je beskrajno važno i za novac ali i važno Vojsci Srbije”.
Vulin je istakao da je „Prva iskra” u Bariču jedan od primera zašto je odbrambena industrija Srbije toliko važna Vladi Republike Srbije, zašto je toliko važna čitavom našem društvu i, naravno, Vojsci Srbije.
„Ulaganjem u nove proizvodne kapacitete od milion i petsto hiljada evra, 'Prva iskra' Barič je obezbedila da će joj godišnji promet porasti za čitavih dva miliona evra godišnje, i da će moći da zaposli i nove radnike. Ove godine odbrambena industrija Srbije i SDPR su već do sada ugovorili 405 miliona američkih dolara vrednosti novog izvoza, a starih i već dogovorenih poslova imaju u vrednosti od čitavih 687 miliona dolara”, naglasio je ministar Vulin.
On je ukazao da je odbrambena industrija važan deo naše privrede, baš kao što je i važan deo Vojske Srbije.
„Zahvaljujući ovakvoj politici i zahvaljujući politici koju je vodio predsednik (Aleksandar) Vučić još kao predsednik Vlade i kada je prvi prepoznao značaj i važnost odbrambene industrije Srbije, obezbedio državni novac da se uloži u odbrambenu industriju Srbije, možemo da kažemo da imamo granu privrede koja postaje sve značajnija i sve važnija i koja donosi sve veća sredstva”, rekao je Vulin.
On je dodao da odbrambena industrija ne donosi samo sredstva, već i nove tehnologije, a samim tim i zapošljava one koji su najobrazovaniji i najmlađi, one koji su nam svakako i najpotrebniji.
Vojska Srbije, prema njegovim rečima, kao jedan od svojih prioriteta ima razvoj odbrambene industrije Srbije, jer zahvaljujući njenom postojanju i njenom radu mi možemo da imamo odbrambene sisteme, možemo da imamo oružje, možemo da imamo eksplozive i sve ono što nam je potrebno po prioritetu i po najnižim mogućim cenama i na taj način smo u stanju da opremamo našu vojsku sa daleko manje novca nego što to može da uradi bilo ko.
Ministar Vulin nakon sastanka sa rukovodstvom ipredstavnicima sindikata „Prve iskre - namenska prizvodnja”, obišao obnovljene i rekonstruisane proizvodne pogone tog privrednog društva.
Nakon obilaska, direktor „Prve iskre” Stanoje Biočanin istakao je da se posle dužeg vremena ta kompanija vratila svoju prvobitnu namenu, a to je da se bavi isključivo proizvodnjom brizantnih eksploziva za potrebe Vojske Srbije i za proizvođače privrednih eksploziva.
„Kompanija je zahvaljujući transferu tehnologija i ekstraprofitu koji je ostvarila time, sav taj profit uložila u obnovu kapaciteta i fabrika je sada potpuno zanovila kapacitete na zadovoljstvo ostalih fabrika namenske industrije, a 80 odsto naših kapaciteta je orijentisano ka izvozu”, naglasio je direktor Biočanin i istakao da je to preduzeće socijalno odgovorno i orijentisano ka rešavanju stambenih problema svojih zaposlenih.
Tokom posete fabrici u Bariču, ministar Vulin obišao je pogone Sušnicu brizantnih eksploziva, pogon za Sejanje eksploziva, kao i pogon za preradu višekomponentnih smeša delaborisanih eksploziva, navodi se u saopštenju. (Tanjug)

Patrijarh: Na Kosovu možemo da očekujemo samo božiju pravdu
Patrijarh SPC Irinej obišao je danas zajedno sa predsednikom Srbije Aleksandrom Vučićem prostorije Udruženja porodica kidnapovanih i ubijenih na Kosovu i Metohiji i rekao da se po pitanju žrtava na KiM ne očekuje ljudska pravda, jer je „odavno zaspala”, već samo božija.
On je dodao da je narod na KiM pao pred nepravdom sveta, kao i da su sukobi između dva naroda koji su godinama delili život na istoj teritoriji bili „zlo doba”.
„Na Kosovu je pravda i istina zakopana. Zlo ako zakopate umreće, ako istinu zakopate, ona će vaskrsnuti. Tako se nadamo da će istina o svim zlodelima da vaskrsne”, rekao je Irinej.
Patrijarh je dodao da svi zločini na KiM traže osvetu, ali ne ljudsku, već božiju.
„Oni koji su stradali, stradali su jer predstavljaju jedan narod i pripadaju zemlji kojoj pripadaju”, naveo je patrijarh.
On je istakao da su prostorije Udruženja porodica kidnapovanih i ubijenih na Kosovu i Metohiji mesto tuge ne samo roditelja i srodnika ubijenih, već celog srpskog naroda.
„Za nas je danas važno da ne zaboravimo Kosovo i Metohiju, to je naša zemlja koja je i ranije, a naročito u naše doba isprljana krvlju. Mnogi kažu to je volja božja, ali nije, nikome Bog ne želi zlo. To je dopuštenje Boga, on zna zašto je to dopustio, da dođemo sebi i cenimo vrednost Kosova”, rekao je Irinej.
Patrijarh je zaključio da veruje da će pravda kad tad pobediti, a da je na nama da „čekamo ispunjenje te pravde”.
Predsednik Udruženja porodica kidnapovanih i ubijenih na Kosovu i Metohiji Simo Spasić rekao je da je ovaj dan značajan, jer se konačno u spomen sobi kosovskih žrtava nalaze zajedno najviši predstavnici države i crkve.
On je rekao da je bivši režim DOS-a priznao „lažnu državu Kosovo”, kao i da su tako „naneli najveći greh prema porodicama kidnapovanih i ubijenih na Kosovu i Metohiji.
„Imamo dokumenta da je Savezna vlada Koštunice i republička vlada Đinđića na nagovor Čede Jovanovića i Čanka oslobodila 2.108 albanskih terorista. Zato me boli kada oni koji su doprineli našoj tragediji napadaju našu državu, vladu, predsednika i crkvu”, rekao je Spasić.
On je rekao da država koja preda svog predsednika, generale vojske i policije zbog navodnih zločina nikada „neće progledati”.
„Mi kao Udruženje nećemo da se mešamo u politiku, ali mogu reći da stojimo iza svake odluke našeg predsednika. Možemo da se pomirimo sa Albancima, ali ne sa albanskim zločincima. Kao što je predsednik Vučić dobro rekao, nije sve na Kosovu srpsko, ali severni deo KiM ne može da pripada republici Kosovo”, rekao je Spasić.
On je naveo neke od zahteva Udruženja, za koje, kako kaže, očekuje podršku predsednika republike.
„Jedino Srbija nema zakonom regulisana prava civilnih žrtava, tu nam treba vaša pomoć. Takođe, da se zid plača pretvori u spomenik za sve žrtve, civile, vojnike, policajce koji su ubijeni na KiM i u NATO bombardovanju. Isto tako, 10. jun kad je potpisana rezolucije 1244, da država obeleži, ne da bude državni praznik, ali da bude datum za obeležavanje kosmetskih žrtava”, rekao je Spasić.
On je takođe zahtevao da Komisija koja za sada ima mandat samo za nestala lica, dobije mandat i za kidnapovana i ubijena, kako bi se tako objedinile sve žrtve od Horgoša do Košara. (Tanjug)

U subotu besplatni lekarski pregledi u vojnomedicinskim centrima
Besplatni lekarski pregledi za građane Beograda, Niša i Novog Sada biće organizovani 18. novembra, od 8 do 14 časova u vojnomedicinskim centrima Novi Beograd i Novi Sad i Vojnoj bolnici Niš.
U navedenim ustanovama planirano je da se angažuju internističke grane medicine (kardiologija, pulmologija, endokrinologija, gastroenterologija, nefrologija i dermatologija), hiruška medicina (opšta hirurgija, ortopedija, urologija, ginekologija, oftamologija, otorinolaringologija), odeljenja fizikalne medicine i radiologija, kao i odeljenja za biohemiju i stomatologiju, saopštilo je Minstarstvo odbrane. (Tanjug)

Od dijabetesa u Srbiji boluje 710.000 ljudi
Svetski dan dijabetesa obeležava se danas, a u Srbiji je registrovano 710.000 obolelih, od kojih je gotovo polovina radno sposobnog stanovništva.
Ministar zdravlja Zlatibor Lončar istakao je da se dijabetes tipa 2 sve češće dijagnostikuje kod dece i adolescenata, kao posledica rastuće epidemije gojaznosti.
„Zbog velike učestalosti i brojnih komplikacija koji ga prate, dijabetes nameće veliki ekonomski teret svim nacionalnim zdravstvenim sistemima i čitavom društvu. Troškovi zdravstvene zaštite obolelih od dijabetesa su dva do tri puta veći u odnosu na osobe koje nemaju dijabetes i iznose 12 odsto troškova u zdravstvu”, pojasnio je ministar.
On je na skupu, posvećenom Svetskom danu dijabetesa, naglasio da je dijabetes peti vodeći uzrok umiranja i peti vodeći uzrok opterećenja bolestima u našoj zemlji.
Predstavljen je i unapređen Registar pacijenata obolelih od dijabetesa, gde je posebno važno praćenje pacijenata obolelih od dijabetesa u domovima zdravlja, a na osnovu definisanih obeležja pristupilo se izradi elektronske platforme čija se implementacija očekuje do kraja ove godine.
Lončar je podsetio da je Ministarstvo zdravlja krajem 2014. godine iniciralo obnavljanje savetovaliĹˇta za dijabetes u domovima zdravlja, a sredinom godine formirana je posebna Radna grupa za prevenciju i lečenje dijabetesa.
Dijabetes je postao jedan od najvećih globalnih zdravstvenih i ekonomskih izazova, koji preti da ugrozi ostvarivanje globalnih ciljeva održivog razvoja.
Prema najnovijim procenama Međunarodne dijabetes federacije svaka jedanaesta osoba u svetu ima dijabetes ili približno 415 miliona ljudi, što odgovara populaciji Evropskog kontinenta.
Broj obolelih i dalje raste neverovatnom brzinom i prema sadašnjim prognozama do 2040. godine će se povećati više od 50 odsto i iznosiće više od 600 miliona, a najbrži porast očekuje se u zemljama niskog i srednjeg prihoda.
Predsednik stručne komisije za prevenciju i lečenje dijabetesa prof. Nebojša Lalić podsetio je da su savetovališta za dijabetes vraćena u 40 domova zdravlja u Srbiji 2014. godine.
On je dodao da je još 13 savetovališta pokazalo inicijativu da se kod njih otvore savetovališta, a da ih je Ministarstvo zdravlja u tome podržalo.
Govoreći o Registru pacijenata on je rekao da je registar postojao i do sada u Institutu Batut, ali da se sada taj registar osavremenjava.
„Ono što je sada važno je da mi taj registar proširujemo na savremeni način, da sada imamo zvanično imamo knjigu, evidenciju o pacijentima iz koje će moći da sagledaju lekari i zdravstveni radnici stanje pacijenta”, zaključio je Lalić. (Tanjug)

Srpska lista zamrzla odnose sa Tačijem
Srpska lista zamrzla je odnose sa predsednikom privremenih kosovskih institucija Hašimom Tačijem, zbog njegovog pristupa Srbima, navodi portal Indeks onlajn. Ovaj izvor saopštava da se u pismu od osam tačaka, koje je Srpska lista uputila Tačiju, navodi da im rezultati postignuti na parlamentarnim i lokalnim izborima daju za pravo da preduzmu sve moguće demokratske korake kako bi ispunili političke misije. SL poručuje Tačiju da je njegova dosadašnja politička praksa štetna za prava Srba na Kosovu i Metohiji, a ističe se neformiranje Zajednice srpskih opština.
Precizira se da se u osam tačaka kaže da je Tači odgovoran za loš položaj Srba na KiM, da je činjenica da nije ništa učinio kako bi Zajednica srpskih opština bila uspostavljena u skladu sa Briselskim sporazumom, da se meša u političke poslove Srba na Kosmetu. U Srpskoj listi, prenosi Tanjug, navode i pokušaj ubacivanja njegovih „agenata u srpski politički korpus”… Ukazuje se i na pritisak na izborni proces u opštini Parteš, zanemarivanje definisanog položaja srpskog jezika, diskriminisanje Srba u institucijama, opšte zanemarivanje problema i interesa srpskog naroda na Kosovu i Metohiji... „Stoga obaveštavamo vas i vaš kabinet da je Srpska lista prinuđena da zamrzne svu komunikaciju koja se može povratiti u momentu kada vi prekinete ovakvu političku praksu”, navode u SL.
Istovremeno prištinska „Gazeta ekspres” juče je objavila da će predsednica Specijalnog suda za ratne zločine na Kosovu Ekaterina Trendafilova posetiti Kosovo sledeće nedelje prvi put. Poseta, kako prenosi Tanjug navode ovog lista, ima veze sa istragama koje ovaj sud sprovodi u vezi sa sumnjama za zločine počinjene posle sukoba 1998–1999. godine. Kada je izabrana za šeficu Specijalnog suda Trendafilova je rekla da novoosnovani sud sa sedištem u Hagu, koji će suditi bivšim pripadnicima takozvane Oslobodilačke vojske Kosova, neće biti etnički pristrasan, jer će suditi sumnjičenim zločincima, a ne samo gerilskim organizacijama.
 
PUPS: otimanje imovine Srbije na KiM je kršenje Evropske konvencije
Nelegalna „privatizacija” i otimanje imovine države Srbije i njenih građana na Kosovu i Metohiji direktno je kršenje Evropske konvencije o ljudskim pravima, pravnog akta Saveta Evrope koji su prihvatile skoro sve evropske zemlje, a koji, kao jedno od najvažnijih ljudskih prava i sloboda, apostrofira i „pravo na mirno uživanje imovine”, upozorila je juče Partija ujedinjenih penzionera Srbije, povodom nastavka unutrašnjeg dijaloga o KiM i briselskih razgovora. Iz PUPS-a  naglašavaju da imovina Srbije i Srba na Kosovu mora da bude crvena linija ispod koje naša država ne bi smela da ide u pregovorima o statusu naše južne pokrajine.
„Od ukupno 1.090.410 hektara zemljišta na Kosovu i Metohiji, prema katastarskim knjigama iz 1999, srpska državna, društvena, privatna i imovina Srpske pravoslavne crkve iznosila je ukupno 641.071 hektar ili 58,79 odsto (za šta naša država poseduje originalnu dokumentaciju), čija se procenjena vrednost kreće između 50 i 220 milijardi evra. Oko 80 odsto te imovine je uzurpirano od strane Albanaca, a u međuvremenu je Priština napravila svoj, falsifikovani, katastar i uporno izbegava da ga uporedi sa našim, znajući da bi tako na videlo isplivale mnogobrojne uzurpacije srpske imovine”, saopštio je PUPS.
U ovoj stranci tvrde da kosovska privatizaciona agencija zanemaruje prava vlasnika i poverilaca, koji svoj status pokušavaju da dokažu na sudovima, „a posebno se zanemaruje pitanje denacionalizacije, čije rešavanje je od posebnog značaja za Srpsku pravoslavnu crkvu kojoj je na KiM oduzeto najmanje 70.000 hektara obradivog zemljišta i šuma i 1.181 objekat”.

Predsedništvo BiH prihvatilo poziv Vučića za posetu Srbiji
SARAJEVO – Predsedništvo Bosne i Hercegovine prihvatilo je danas na sednici poziv predsednika Srbije Aleksandra Vučića za zvaničnu posetu Srbiji 6. i 7. decembra, javlja Fena.
Istovremeno, danas su se u Beogradu sastali predstavnici ministarstava spoljnih poslova BiH i Srbije, koji su se složili da je bilateralna saradnja između BiH i Srbije dobra i intenzivna, ali je potrebno rešiti pitanje međudržavne granice, prenosi Fena.
Kako je zaključeno, Komisije Srbije i BiH za pitanje granice trebale bi što pre da se sastanu i razgovaraju o toj temi.
Na sastanku je naglašeno da dve države imaju dobre političke i ekonomske odnose, koji poslednjih godina, idu uzlaznom putanjom.
Razgovarano je i o jačanju privredne saradnje i infrastrukturnog povezivanja, a naglašeno je i da o dobroj bilateralnoj saradnji svedoči i broj realizovanih najavljenih poseta zvaničnika dve države, posebno u 2017. godini.
Kako se navodi, s obzirom da su aspiracije obe zemlje približavanje EU, na sastanku su razmenjene informacije o stanju evropskih procesa, te je razgovarano o jačanju saradnje u oblasti evropskih integracija, uz izraženo očekivanje da će uskoro biti potpisan Sporazum o saradnji između Saveta ministara BiH i Vlade Srbije u procesu pristupanja EU.
Delegaciju BiH predvodio je zamenik ministra spoljnih poslova Josip Brkić, dok je srpsku delegaciju predvodio državni sekretar Nemanja Stevanović, navodi Fena.(Tanjug)

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Mihajlović: Postoje oni koji žele da izoluju Vučića
Ministarka građevinarstva, saobraćaja i infrastrukture Zorana Mihajlović izjavila je danas da postoje „oni koji žele da izoluju predsednika (Srbije) i da sprovedu svoje interese”.
Ona u emisiji RTV Vojvodina „Pravi ugao” nije kazala koje su to interesne grupe koje rade protiv predsednika Srbije Aleksandra Vučića.
„Razlika između Vučića i ranijih lidera je u tome što se Vučić oformio kao državnik i zna da takve grupe postoje”, rekla je Mihajlović.
Mihajlovićeva, koja je i potpredsednica Srpske napredne stranke, kaže da su izbori najotvoreniji način da se izmeri ko je šta uradio, kao i da ima razloga i za i protiv njih.
„Lično sam za, jer volim izbore, to je najotvoreniji način da se izmeri ko je šta uradio. Sa druge strane, situacija u parlamentu nije ni prijatna i ni konstruktivna. Puno je stvari koje se dešavaju”, kaže ona.
Ona je odbacila teze da bi izbori služili da se promeni odnos snaga u Vladi Srbije i kaže da nema trzavica među ministrima.
„Nisam u sukobu ni sa jednim ministrom u vladi. Menja se Srbija, normalno je da polemišemo oko rodne ravnopravnosti ili oko pozicije Srbije na svetskoj listi brzine izdavanja građevinske dozvole”, rekla je Mihajlović.
Odgovorni za tešku nesreću biće procesuirani
Ministarka građevinarstva, saobraćaja i infrastrukture Zorana Mihajlović, povodom teške saobraćajne nesreće na neotvorenoj deonici Koridora 11 od Lajkovca do Uba, izjavila je danas da će odgovorni biti procesuirani.
„To je velika tragedija, svaki život koji se izgubi je velika tragedija. Nadležni organi, policija i tužilaštvo rade svoj posao. Zaštitna bankina teška 3,5 tona je tamo bila. Sačekacemo da vidimo šta će reći nadležni organi, a svako ko je odgovoran, odgovaraće”, rekla je Mihajlović u emisiji „Pravi ugao” na RTV Vojvodini.
Prema njenim rečima, taj deo autoputa jeste fizički završen, ali nije otvoren i dodala da je činjenica da je neko sklonio betonske bankine od tri i po tone koje su blokirale ulazak na nezavršeni autoput.
„Ne bih htela da govorim na način da je problem u onima koji obeležavaju put. Kako je moguće da neko razbije betonske bankine od tri i po tone”, zapitala se Mihajlović.

Dačić: Napor Beograda  nije praćen istim pristupom druge strane
NjUJORK – Potpredsednik Vlade Srbije i ministar spoljnih poslova Ivica Dačić poručio je danas u Savetu bezbenosti UN da je Srbija, kao i do sada, snažno i iskreno posvećena dijalogu Beograda i Prištine koji se vodi uz posredovanje EU, ali da mora da konstatuje da napori Beograda nisu praćeni istim pristupom druge strane, posebno u odnosu na implementaciju do sada postignutih dogovora.
Dačić je istakao potrebu za dodatnim jačanjem svih kapaciteta Misije Unmik na Kosovu i Metohiji kako bi se obezbedio neophodan nivo zaštite osnovnih ljudskih prava i sloboda interno raseljenih lica i stvaranja optimalnih uslova za održiv povratak.
To, rekao je Dačić, uključuje i povraćaj imovine, odnosno garantovanje vlasničkih prava.
On je pozvao međunarodnu zajednicu da uloži dodatne napore kako bi se na KiM izgradilo društvo gde će se poštovati vladavina prava, kreirali uslovi za efektivno, nepristrasno i kredibilno procesuiranje ratnih zločina i rasvetlila sudbina nestalih, čime bi se dao podsticaj procesu pomirenja među zajednicama.
„Polazeći od činjenice da je konačno u potpunosti definisan pravni okvir za pokretanje i vođenje odgovarajućih postupaka pred Specijalnim sudom za zločine počinjene na Kosovu i Metohiji, očekujemo da će se, bez daljeg odlaganja, protiv svih osumnjičenih lica za zločine počinjene prema Srbima i drugim nealbancima na KiM, pokrenuti i voditi kredibilni sudski postupci”, naveo je Dačić na sednici SB UN o Kosovu.
Dačić je poručio i da bez obzira na brojne sumnje, kritike i izazove sa kojima smo se u ovom procesu suočavali, Srbija je demonstrirala konstruktivnost i spremnost za iznalaženje kompromisnih rešenja koja nisu ni laka ni jednostavna.
Ovakav pristup, ukazao je, potvrđen je implementacijom sa naše strane niza preuzetih obaveza u dijalogu, među kojima i nedavno realizovane integracije sudija i tužilaca u pravosudni okvir Pokrajine.
„Opredeljenje Srbije da se sva otvorena pitanja moraju rešavati mirnim putem, kroz dijalog, pre svega je motivisano jasnim uverenjem da ovakav pristup nema alternativu, te da u statusno neutralnom okviru doprinosimo miru i stabilnosti regiona i procesu njegove integracije u evropsku porodicu naroda”, naveo je Dačić.
Odgovoran pristup potvrđen je i hrabrom političkom odlukom poslanika „Srpske liste” da nakon održanih parlamentarnih izbora, uđu u „Vladu Kosova” na čijem je čelu Ramuš Haradinaj, rekao je Dačić.
Ova odluka, dodao je, potvrdila je još jednom političko jedinstvo Srba na KiM i kontinuitet konstruktivne politike u zaštiti njihovog položaja i interesa.
Obrazlažući svoju odluku predstavnici „Srpske liste” su saopštili, podsetio je, da su uslovi pod kojima su odlučili da učestvuju u „Vladi Kosova” više nego jasni, da su opredeljeni isključivom potrebom da se zaštite interesi Srba, te da je ključ svih njihovih zahteva formiranje ZSO, zaštita imovine i povratak raseljenih lica.
„Na žalost, moram da konstatujem da napori koje Srbija ulaže da se kroz kompromis na realan način pronađu statusno neutralna i zajednički prihvatljiva rešenja, nije praćen istim pristupom druge strane, posebno u odnosu na implementaciju do sada postignutih dogovora”, rekao je Dačić.
Istakao je i da mora da konstatujem da i danas, posle gotovo četiri i po godine, nema napretka u sprovođenju obaveza preuzetih u vezi sa uspostavljanjem Zajednice srpskih opština kao ključnog dela Prvog sporazuma o normalizaciji odnosa što, na naše iznenađenje, nije ni pomenuto u izveštaju.
„Uspostavljanje ZSO za nas predstavlja najvažnije pitanje, koje bi trebalo da doprinese unapređenju zaštite interesa Srba na Kosovu i Metohiji”, rekao je Dačić.
Dačić je pozvao predstavnike privremenih institucija samouprave u Prištini da pokažu iskrenu volju i posvećenost dijalogu, da bez odlaganja pristupe uspostavljanju ZSO i izvrše preuzete obaveze kako bi se najvažniji element Briselskog sporazuma konačno sproveo u delo.
Time bi, kazao je, izjave Ramuša Haradinaja da „dijalog nema alternativu”, kao i da „dijalog moramo vratiti ljudima, odnosno da je dijalog između naroda, a ne samo između političke elite”, dobile na kredibilitetu.
„Evidentan zastoj u dijalogu doveo je do niza problema u implementaciji postignutih dogovora. Priština i dalje krši odredbe Sporazuma o zvaničnim posetama budući da su, bez valjanog razloga, bile zabranjene posete ministra prosvete, nauke i tehnološkog razvoja Mladena Šarčevića i direktora Kancelarije za Kosovo i Metohiju Marka Đurića”, naveo je ministar.
Ukazao je da, osim toga, i dalje su evidentni problemi u oblasti slobode kretanja i integralnog upravljanja administrativnom linijom (IBM) - neadekvatan tretman raseljenih lica kojima se bez osnova za ulazak u Pokrajinu traže dodatni lični podaci i nepriznavanje pasoša koje izdaje Koordinaciona uprava MUP Srbije.
„U iskrenoj nameri da se iznađe trajno rešenje za pitanje Kosova i Metohije predsednik Republike Srbije Aleksandar Vučić je pozvao građane Srbije na unutrašnji dijalog koji je u međuvremenu institucionalizovan kroz formiranje radne grupe. Trajno rešenje za Kosovo i Metohiju preduslov je napretka za Srbiju, ali i za ceo region”, rekao je Dačić.
Uvereni smo, kazao je, da je u odnosima sa Prištinom neophodan ozbiljan i odgovoran pristup, okrenut budućnosti.
Istakao je da Srbija želi da ponudi rešenje koje će doprineti stabilnosti regiona, političkoj saradnji i ekonomskom napretku, i koje neće biti uzrok novih podela, nerazumevanja i sukoba, već prilika za istorijski dogovor sa albanskom zajednicom na Kosovu i Metohiji.
„Imajući u vidu sve navedeno, želeo bih da iskoristim ovu priliku da apelujem na članice SB, kao i na predstavnike Prištine da se svi zajedno fokusiramo na suštinska pitanja i postizanje trajnog i održivog rešenja za Kosovo i Metohiju, umesto da se bavimo tehničkim pitanjima poput dinamike i formata sastanaka”, naveo je Dačić.
Ambasadori UN ponovo oprečno o Misiji UN na Kosovu
NjUJORK – Ruski i kineski ambasador založili su se danas na sednici Saveta bezbednosti UN za zadržavanje misije UN na Kosovu u sadašnjem formatu i obimu, dok su predstavnici Francuske, Velike Britanije i SAD ponovo pozvali na ukidanje ili redefinisanje UNMIK-a.
Zemlje članice SB UN takođe su se na današnjoj sednici založile za formiranje ZSO.
Ambasador Rusije pri UN Vasilij Nebenzja rekao je da se Moskva ne slaže sa „veoma optimističnim procenama” kosovske ambasadorke u SAD Vljore Čitaku.
Kako je naveo, dijalog između Beograd i Prištine je u zastoju.
Nebenzja je upozorio da događaji na Kosovu prete da uruše ceo sistem regionalne stabilnosti.
Takođe je optužio Prištinu za „sabotiranje” sprovođenja sporazuma o formiranju Zajednice srpskih opština.
„Projekat Republika Kosova očigledno propada”, rekao je ambasador Rusije.
Istovremeno je ukazao na pitanje tranzicije kosovskih bezbednosnih snaga u vojsku Kosova što je, naglasio je, u suprotnosti sa Rezolucijom 1244, prema kojoj je KFOR jedina oružana snaga na Kosovu.
Ruski ambasador ukazao na problem islamskog radikalizma i terorizama na Kosovu.
Kina pošstuje teritorijalni integritet i suverenite Srbije i razume njenu zabrinutost po pitanju Kosova, rekao je predstavnik te zemlje pri UN i naglasio da je za Peking rezolucija 1244 pravna osnova za rešavanje tog pitanja.
On je pozvao SB UN da zadrži pažnju na Kosovu. Istakao je da Kina podržava mandat UNMIK u postojećem formatu i pozvao strane u procesu rešavanja kosovske krize da se uzdrže od zapaljive retorike.
Ambasador Bolivije istakao je da ta zemlja poštuje teritorijalni integritet Srbije, kao i rad UNMIK-a u skladu sa Rezolucijom 1244.
Bolivija, kako je dodao, pohvaljuje inijativu predsednika Srbije Aleksandra Vučića o unutrašnjem dijalogu o Kosovu.
Ambasador Egipta rekao je da je za Kairo dijalog najpogodniji način za rešavanje otvorenih pitanja.
Zamenica ambasadorke SAD pri UN Mišel Sison ponovo je pozvala na smanjenje misije UNMIK-a i proređivanje dinamike održavanja sednica o Kosovu.
„Unmik je odavno ispunio svoj mandat na Kosovu, nema sumnje da je Misija tokom pomogla da Kosovo izgradi demokratske institucije. UN treba da bude ponosna na dostignuće i tu uspešnu priču”, rekla je predstavnica SAD.
Ipak, dodala je ona, sada je vreme za tranziciju Misije i primenu resursa UN na kritičnija pitanja.
SAD su takođe pozvale SB UN da se proredi izveštaj generalnog sekretara UN o Kosovu sa tri na šest meseci.
Sison je pozitivno ocenila nedavno održane lokalne izbore na Kosovu, kao i primenu dogovora Beograda i Prištine o pravosuđu.
Ona je ponovila da SAD podržavamo potpuno učlanjenje Kosova u međunarodnim zajednici u UN i Interpol i pozivala one zemlje koje nisu priznale Kosova da to učine.
Inicijativi o proređivanju sednica SB UN o Kosovu podržao je i predstavnik Švedske. „Na Kosovu nema potrebe za mirovnom misijom”, rekla je i predstavnica Francuske.
Budućnost Kosova, dodala je, zavisi od dijaloga između Beograda i Prištine, uz posredstvo EU.
Istovremeno je pozdravila inicijativu sprkog predsednika Aleksandra Vučića o pokretanju unutašnjeg dijaloga o Kosovu, kao i integraciju sprskih sudija i tužilaca u pravosudni sistem Kosova.
„Da bi Kosovo gledalo ka budućnosti mora da se suoči sa prošlošću”, poručio je britanski ambasador u UN Majkl Rajkroft.
Ali, kako je naglasio, kao što Kosovo mora da se suoči sa prošlošću, tako mora i UNMIK mora da se suoči sa činjenicima.
„UN mora da prizna da Kosovo nije ista država kao kada je stigao UNMIK”, smatra Rajkroft i dodao da je vreme da UNMIK radi manje, a ne više.
On je ponovio da se Velika Britanija zalaže da se sednice SB UN o Kosovu održavaju ređe.
Ukrajinski ambasador rekao je da je potrebno je nastaviti razgovore o tome kakva bi trebalo da bude uloga UNMIK u sadašnjim okolnostima i kakve su akcije SB UN potrebne da bi se nastavio politički dijalog i izgradilo poverenje između zajednica.
On je dodao da Ukrajina podržava razmatranje opcija za smanjenje misije UN na Kosovu.
On je ocenio da je došlo do napretka u normalizaciji odnosa između BG i Priština.
Ambasador Italije koja je ovog meseca predsedavajuća SB UN, Sebastijano Kardi rekao je da je ta zemlja spremna da razgovara o prilagođavanju mandata aktuelnoj situaciji i u dogovoru sa svim faktorima, kao i da je otvorena za promenu dinamike izveštavanja UN o situaciji na Kosovu.
On je rekao da Italija podržava dijalog Beograda i Prištine na predsedničkom nivou i poziva obe strane da iskoriste ovu priliku za normalizaciju odnosa.
Takođe je rekao da Italija pozdravlja inicijativu predsednika Srbije Aleksandra Vučića o pokretanju unutrašnjeg dijaloga o Kosovu.
(Tanjug)

Ana Brnabić sa predstavnicima Grupe za slobodu medija
Predsednica Vlade Ana Brnabić sastala se danas sa predstavnicima Grupe za slobodu medija, koju čine novinarska i medijska udruženja i organizacije civilnog društva, a predali su svoje zahteve za poboljšanje medijske situacije u Srbiji.
Kako je saopštila vladina Kancelarija za saradnju sa medijima, sastanak je bio dug i težak i, kako je navedeno, pored brojnih početnih neslaganja, protekao je u konstruktivnoj atmosferi.
Obe strane pokazale su dobru volju da se nastavi započeti dijalog, kaže se u saopštenju.
Brnabić je istakla da je primarni zadatak ove Vlade rad na započetim reformama, kao i vođenje konstruktivnog dijaloga po svim pitanjima koji su od društvenog značaja, kao što su medijske slobode.
Premijerka Brnabić obećala je da će u narednih desetak dana odgovoriti na zahteve Grupe za slobodu medija, ne prejudicirajući kakvi će odgovori biti.
Ona je navela da je ovo bio prvi radni sastanak i da će se započeti razgovori sa predstavnicima Grupe za slobodu medija nastaviti.
Dogovoren je i poseban sastanak ove Grupe sa ministrom kulture i informisanja Vladanom Vukosavljevićem, koji je pored ministra za državnu upravu i lokalnu samoupravu Brankom Ružićem prisustvovao sastanku.
U ime Grupe za slobodu medija, u razgovoru su učestvovali Slaviša Lekić (NUNS), Nedim Sejdinović (NDNV), Zoran Sekulić (Asocijacija medija), Maja Stojanović (Građanske inicijative), Ilir Gaši (Slavko Ćuruvija fondacija) i Vukašin Obradović (Vranjske), navedeno je u saopštenju.
(Tanjug)

Tanin: Završava se vreme za izgovore, počinje vreme za akcije
NjUJORK – Šef UNMIK Zahir Tanin ocenio je danas u Njujorku da je implementacija Briselskog sporazuma i dalje sporadična, uključujući formiranje ZSO, i poručio da se sa krajem izbornog procesa na Kosovu završava vreme za izgovore i počinje vreme za akcije.
Povodom inicijative predsednika Srbije Aleksandra Vučića o unutrašnjem dijalogu o Kosovu, kao i sugestije albanskog premijera Edija Rame da ni Tirana ni Priština ne bi bežale od toga i spremnosti EU da se angažuju u regionu, Tanin je ocenio da takvi potezi koriste stanovnicima regiona...
„Sve strane treba da odigraju svoju ulogu”, rekao je Tanin.
Šef UNMIK-a je takođe, još jednom, pozvao sve strane da pruže maksimalan doprinos rasvetljavanju sudbine nestalih.
Predstavljajući Savetu bezbednosti redovan tromesečni izveštaj generalnog sekretara UN Antonia Gutereša o radu UNMIK od 16. jula do 15. oktobra ove godine, Tanin je poručio da UNMIK igra svoju ulogu i radi da stvori tešnje partnerstvo među svim međunarodnim organizacijama na terenu i svim akterima „u vreme kad se pojavljuje nova dinamika u regionu"
„Cilj UNMIK je jasan - održiv mir i šansa za pojedince da ostvare želje i potencijale”, poručio je Tanin na sednici SB UN posvećenoj Kosovu.
Tanin, koji je i specijalni predstavnik generalnog sekretara, ocenjuje da su sve vidljiviji znaci političke volje i posvećenosti u napredovanju u sprovođenju Brislelskog sporazuma.
Ukazujući na integraciju 40 srpskih sudija i 13 tužilaca u pravosudni sistem Kosova, Tanin je pohvalio strane zbog sprovođenja dogovora o pravosuđu.
Navodeći da tehnička implementacija u okviru dijaloga kojim posreduje EU treba značajnija posvećenost obe strane, Tranin je ocenio da postoji nedostatak napretka na implemetaciji sporazuma o ZSP.
On je dodao da je dijalog između Beograda i Prištine u zastoju, ali da je rekao da su znaci političke volje i privrženosti da se napreduje sve evidentniji.
Kada je rečo o CEFTA, Tanin je rekao da predstavnici Prištine prisuistvuju svim sastancima CEFTA i da je učešće UNMIK-a ograničeno u skladu sa zahtevima pravnog statuta.
Tanin je naglasio da će UNMIK podržati svaki sporazum koje postignu članice CEFTE da bi radile zajedno.
Čitaku ponovo traži redefinisanje Unmika
NjUJORK– Kosovska ambasadorka u Vašingtonu Vljora Čitaku ponovo je pozvala članice Saveta bezbednosti UN da prorede dinamiku održavanja sednica o Kosovu i zatražila da se redefiniše UNMIK.
Ona je optužila Srbiju da zloupotrebljava Savet bezbednost i insistira na 'projektovanju paralelnog univerzuma' što je praksa, kako kaže, još iz 90-tih godina.
„Vreme se neće vratiti unazad”, rekla je Čitaku i dodala da Kosovo neće odustati od težnje da postane ravnopravna članica međunarodnih organizacija.
Zatraživši rederfinisanje misije UN na Kosovu, ona je rekla da UNMIK nije mirovna misija jer Kosovo živi u miru, a nije ni administrativna misija, jer Kosovo ima svoje institucije.
Ona je ocenila da su izbori na Kosovu prošli u skladu sa međunarodnim standardima optuživši istovremeno Beograd za pritisak na kosovske Srbe.
Čitaku je navela da je kosovska vlada uložila više od 50 miliona evra u integraciju manjina i ponovo negirala navode da je 200.000 Srba pobeglo sa Kosova.
Ona se osvrnula i na angažovanje generala Vladimira Lazarevića na Vojnoj akademiji u Beogradu rekavši da je to „za žaljenje”, posebno imajući u vidu da je u toku period „kad bi trebalo da završimo dijalog sa Srbijom”.
 
(Tanjug)

Ljajić: Srpsko-bošnjački odnosi ključ stabilnosti u regionu
Potpredsednik Vlade Srbije Rasim Ljajić rekao je agenciji Beta da jučerašnja izjava Bakira Izetbegovića o Kosovu, „bez obzira na to da li je preneta verodostojno ili nije”, ne bi trebalo da bude razlog za zamrzavanje odnosa Srbije i BiH, ili čak za njihovo vraćanje nekoliko koraka unazad, jer bi se na taj način izgubilo dragoceno vreme u rešavanju otvorenih pitanja između Beograda i Sarajeva. Posebno zbog toga, istakao je Ljajić, što ta izjava ne može proizvesti nikakvo praktično pravno dejstvo, čak i kad bi to neko želeo.
„Zbog ustavne konstrukcije i unutrašnjih odnosa u Bosni i Hercegovini tema priznavanja Kosova ne može ni pravno ni politički doći ni na dnevni red institucija u toj zemlji, a kamoli da se o njoj raspravlja”, rekao je Ljajić agenciji Beta.
Pored toga, podvukao je Ljajić, „Bošnjacima bi očuvanje integriteta Srbije trebalo da predstavlja jedan od najvažnijih interesa, jer iz toga crpe argumente i za očuvanje integriteta Bosne i Hercegovine”.
Ljajić je dodao je predsednik Srbije Aleksandar Vučić prethodnih godina uložio puno napora na izgradnji dobrih odnosa Srbije i Bosne i Hercegovine i da bi bila velika šteta da sada sve to padne u vodu.
„Mislim da je potrebno da nastavimo sa rešavanjem otvorenih pitanja u donosima sa BiH, jer ta zemlja je najveći spoljnotrgovinski partner Srbije u regionu. Osim toga, ključ ukupne stabilnosti u ovom delu Evrope su manje - ; više, srpsko â€” bošnjački odnosi”, kazao je Ljajić.
Što se tiče Sandžaka, Bošnjaci treba da nastave da održavaju kulturne i duhovnih veza sa Bosnom i Hercegovinom, što im ustav i zakoni Srbije omogućavaju.
„Ali jedina adresa za rešavanje svih njihovih problema je Beograd, jer je to i njihov glavni grad. I to preko legitimno izabranih predstavnika bošnjačkog naroda, u demokratskoj proceduri i kroz institucije sistema ove zemlje. To je princip koji treba da važi ovde i na svakom drugom mestu”, rekao je Ljajić.
On je naglasio i da je Sandžaku potrebna pomoć u razvoju infrastrukture, ekonomskom oporavku, zapošljavanju i novim investicijama.
„Mi ćemo u tim oblastima tražiti pomoć i na istoku i na zapadu i ko god može da pomogne je dobrodošao. Ali, kada je u pitanju formulisanje političkih zahteva i potreba, predstavnici naroda u Sandžaku su jedini merodavni da o tome odlučuju i artikulišu njihove interese, jer su za to dobili mandat od građana na izborima”, rekao je on.
„Mislim da smo na tom polju, zahvaljući Vladi Srbije, bez obzira na na nasleđene i nagomilane probleme, postgli veliki napredak u poslednjih nekoliko godina. To je jedan proces koji se nastavlja i verujem da ćemo uspeti da ekonomsku situaciju i infrastrukturu u Sandžaku značajno popravimo”, zaključio je Ljajić.
Prema tome, kako je istakao, dva temeljna principa na kojima počiva stabilnost Zapadnog Blakana, a i šire, su nepovredivost granica i nemešanje u unutrašnje poslove drugih država.
„Dosledno sprovođenje tih principa garantuje da region iz perioda konflikta može da pređe u fazu razvoja i napretka”, zaključio je Ljajić. (Beta)

RIK: U planu za 2018. nema sredstava za vanredne izbore
Republička izborna komisija usvojila je danas finansijski plan za 2018. kojim su predviđena sredstva za redovan rad komisije i za sprovođenje redovnih izbora za članove saveta nacionalnih manjina naredne godine, a u tom planu nema sredstava za eventualne vanredne parlamentarne izbore.
Do sada su se u slučaju vanrednih izbora sredstva za njihovo sprovođenje obezbeđivama iz budžetske rezerve.
Prema finansijskom planu za redovan rad RIK u 2018. predviđeno je 29,2 miliona dinara, dok je za sprovođenje redovnih izbora za članove saveta nacionalnih manjina predviđeno 128,5 miliona dinara.
Najviše sredstava je predviđeno za nagrade zaposlenima i ostale potrebne rashode, i to 23,2 miliona dinara kada je reč o troškovima redovnog rada, i 90 miliona kada je reč planu za sprovođenje izbora za nacinalne savete nacionalnih manjina.
RIK je na sednici usvojio i Izveštaj o trošenju budžetskih sredstava u 2017. za redovan rad i izborne aktivnosti RIK od januara do septembra ove godine.
Prema izveštaju, u tom periodu RIK je za redovan rad potrošila 17,5 miliona dinara od planiranih 26,1 milion dinara, odnosno 67,3 odsto ukupno planiranih sredstava za ovu godinu.
Kada je reč o sprovođenju izbora za predsednika Srbije, do kraja godine će biti poznato koliko će neutrošenih sredstava biti vraćeno u budžet. Za sprovodenjenje predsedničkih izbora izdvojeno je 1,1 milijarda dinara od čega je do septembra potrošeno 572,9 miliona dinara, odnosno 51,74 odsto, dok će se do kraja godine znati tačan iznos neutrošenih sredstava i to po zatvaranju namenskih računa.
Za sprovođenje predsedničkih izbora bila je planirana 1,1 milijarda dinara i to za dva kruga izbora.
Aleksandar Vučić pobedio je u prvom krugu predsedničkih izbora.
Na sednici, predsednik komisije Vladimir Dimitrijević rekao je da su se predstavnici RIK na inicijativu OEBS-a sastali sa predstavnicima Kancelarije OEBS-a za demokratske institucije i ljudska prava (ODIHR), na kome je, kaže, zaključeno da je RIK, u delu koji se odnosi na njen rad, prihvatio sve preporuke OEBS-a koje su tehničke prirode.
Dimitrijević kaže da je cilj tih preporuka da se poveća transparentnost i poverenje građana u izborni proces.
On smatra da je u RIK bilo politizacije, ali da insistira da politici nije mesto u komisiji koja, kaže, treba da se isključivo drži propisa i zakona.  (Tanjug)

Vučić: Izetbegovićeva izjava će imati dalekosežne posledice
Neki misle da Srbija nije dovoljno pregažena i ponižena i da je samo pregažena i ponižena Srbija dobra Srbija, rekao je predsednik Aleksandar Vučić reagujući na reči Bakira Izetbegovića da je što se njega tiče BiH trebalo do sada da prizna Kosovo te da se nada da će jednog dana i to biti učinjeno. Prema Vučićevim rečima ta izjava će imati dalekosežne političke i pravne posledice, a srpski odgovor će, kako je najavio, uslediti za nekoliko dana. „Mnogo se toga promenilo tim intervjuom, i ne samo da se on (Izetbegović) nada priznanju Kosova, a da se teritorijalni integritet BiH brani ratom, dok s druge strane, kako ispada, Srbija valjda treba da isporuči delove svoje teritorije uz kafu i ratluk”, primetio je Vučić i poručio da „taj intervjuu komplikuje mnogo toga u regionu” te da „stvari izgledaju drugačije nego što su izgledale juče”.
Povodom Izetbegovićevih stavova o Sandžaku, kao i njegove opaske da smo, posle mnogo truda da se napreduje, „izgleda ponovo ušli u nemirne političke vode u regionu”, Vučić je rekao da ne želi dalje da komentariše i otkrio da je sa saradnicima pretprošle noći analizirao ovu situaciju te da sve treba da se slegne.
Predsednik  je upitao i šta bi bilo da je on izgovorio da Republika Srpska treba da bude nezavisna i zaključio: „oterali bi me u Hag u roku od 15 dana”. Vučić juče nije navodio kakav će odgovor dati Beograd, ali je poručio da „ne žurimo i nećemo da trčimo pred rudu”.
Jasno je, dodao je, prenosi Tanjug, da na račun Srbije može da izgovori ko šta hoće, šta im padne na pamet, zato, poručio je, i bole priče iz sveta o tome da sve strane treba da se smire.  Šta to znači, zapitao je, da se sve strane smire, kad on, kako je rekao, juče nije izgovorio ni reč na tu temu.
Na pitanje da li neko iz međunarodne zajednice stoji iza Izetbegovićevog stava, Vučić je rekao da ne zna i dodao „ono što mogu da vam garantujem to je da naša suza neće naići ni na tugu, ni na plač, ni na razumevanje međunarodne zajednice. Oni će reći,’ e pa to je sve u redu, i mi smatramo da je Kosovo nezavisno’, oni će reći ’pa to se podrazumeva, ali vi Srbi nemate pravo da se žalite na bilo šta, vaš teritorijalni integritet je srušen, zgažen’, govorim iz njihovog ugla, i to su sad nove činjenice”.
Govoreći o različitim aršinima međunarodne zajednice, Vučić je rekao i da na pitanje kako se to štiti teritorijalni integritet Španije, BiH i svih mogućih, a srpski integritet i celovitost nisu štitili pre devet godina, oni „stanu pogledaju u plafon ili u nebo i baš ih briga za sve. I to će da se nastavi”. Da će njegova izjava izazvati velike probleme bio je svestan i sam Izetbegović što svedoče i njegove reči tokom razgovora za „Dojče vele”. Izgovorivši da je što se njega tiče Kosovo već trebalo biti priznato, bošnjački član predsedništva je dodao i da će se „sada naravno naljutiti kolege” u Beogradu. Juče je, međutim, tvrdio da su njegove reči pogrešno protumačene i izvučene iz konteksta i tendenciozne i za to optužio Tanjug.
Ministar unutrašnjih poslova Nebojša Stefanović najavio je da će Izetbegovićeva izjava biti glavna tema na sednici Saveta za nacionalnu bezbednost koja se održava sutra. „Svakako da će to biti ključna tačka i o tome ćemo razgovarati na najvišem nivou kako bismo sagledali šta će biti odgovor Srbije na ovo što se tumači kao jedno ozbiljno unošenje nestabilnosti u čitav region”, poručio je Stefanović ocenivši Izetbegovićevu izjavu kao nedobronameran i štetan potez. Ministar odbrane Aleksandar Vulin izjavio je da je bezbednosna situacija u Srbiji stabilna i svi njeni građani mogu da budu sigurni i mirni, ali je poručio da Srbija neće ćutke posmatrati pretnje koje se upućuju Srbima i teritorijalnom integritetu naše zemlje.
Patrijarh: Na Kosovu možemo da očekujemo samo Božju pravdu


Aleksandar Vučić i patrijarh Irinej posetili spomen sobu posvećenu žrtvama na KiM (FotoTanjug)


Patrijarh SPC Irinej obišao je juče zajedno sa predsednikom Srbije Aleksandrom Vučićem prostorije Udruženja porodica kidnapovanih i ubijenih na Kosovu i Metohiji i rekao da se povodom pitanja žrtava na KiM ne očekuje ljudska pravda, jer je „odavno zaspala”, već samo Božja.
Istakao je da je narod na KiM pao pred nepravdom sveta, kao i da su sukobi između dva naroda koji su godinama delili život na istoj teritoriji bili „zlo doba”. „Na Kosovu je pravda i istina zakopana. Zlo ako zakopate umreće, ako istinu zakopate, ona će vaskrsnuti. Tako se nadamo da će istina o svim zlodelima da vaskrsne”, rekao je Irinej. Patrijarh je dodao da svi zločini na KiM traže osvetu, ali ne ljudsku, već Božju.
Čović: Pratićemo zvanični stav Beograda
Predsedavajući Predsedništva BiH Dragan Čović poručio je da će BiH pratiti zvanični stav Beograda u vezi sa priznanjem Kosova. „Siguran sam u mudar način vođenja politike u Srbiji, ali nam ne trebaju izjave poput ove”, rekao je Čović novinarima u Sarajevu, komentarišući izjave Bakira Izetbegovića koje je dao u intervjuu za „Dojče vele”.
Dodao je, prenosi Tanjug, da će nastojati da se „spusti lopta”, ističući da BiH mora da ima dobre odnose sa susedima – Srbijom, Hrvatskom i Crnom Gorom. Čović je najavio zvaničnu posetu članova Predsedništva BiH Beogradu, na kojoj će biti govora o granici, izrazivši nadu da će u narednih petnaestak dana uspeti da usaglase sva pitanja i da će članovi Predsedništva BiH otići u Beograd s jedinstvenim stavom.
Dodik: Proglasio bih Izetbegovića personom non grata u Srbiji
Predsednik Republike Srpske Milorad Dodik ponovio je juče da BiH neće priznati nezavisnost Kosova, jer RS na to nikad neće pristati i dodao da je njegovo mišljenje da bi bošnjački član Predsedništva BiH Bakir Izetbegović nakon prekjučerašnje izjave trebalo da postane persona non grata u Srbiji. „Ovo je ozbiljan udarac Srbiji kao državi i politici Srbije, bez obzira na to da li je vlast ili opozicija. Bakir je rekao da ne priznaje ništa što je Srbija i neki odnos prema takvim izjavama mora postojati. Ako bih se ja pitao, ne želim da napravim nikome nijedan problem, ali Bakir najmanje posle ovoga treba da bude persona non grata u Srbiji”, rekao je Dodik, prenosi Tanjug.
Istakao je da je to njegovo mišljenje i da ne želi ništa da sugeriše Srbiji i predsedniku Srbije. „Vučić ima autentičnu politiku, a što se mene tiče, mislim da je krajnje vreme da se uzvrati tom merom. Ovo je u kontinuitetu, Srbija stalno šalje poruke da želi da poboljša odnos, Vučić stalno govori da su odnosi Srba i Bošnjaka ključni za normalizaciju stanja u regionu, a onda dođe Bakir, pa kamenuje Vučića, tuži ga međunarodnom sudu bez osnova, a sada bi da menja karte”, kaže Dodik.

Montgomeri: Ne razgovarajte dok Priština ne ispuni obaveze
Bivši ambasador SAD u Beogradu Vilijam Montgomeri izjavio je danas da Evropska unija nije izvršila dovoljno jak pritisak na Prištinu da ispuni svoje obaveze i da bi Srbija trebalo da u pregovorima sa EU, u okviru poglavlja 35, obustavi sve dok kosovska strana ne sprovede svoj deo dogovorenog.
On je, takođe, rekao da na višim nivoima vlasti u Vašingtonu ne postoji veliko interesovanje za Balkan, dodajući da nije siguran ni da bi predsednik SAD Donald Tramp mogao ovaj deo sveta da pronađe na mapi.
„Mislim da, nažalost, EU nije dovoljno pritisla (Albance) da to urade, a istovremeno vrše pritisak na Beograd da učini sve više i više. Tužna stvarnost je što je poglavlje 35 u pregovorima sa EU bilo prvo poglavlje koje je otvoreno i biće poslednje”, rekao je Montgomeri.
Prema njegovim rečima, to znači da će Srbija do kraja procesa biti suočena sa sve više zahteva.
„Možda je ovo nediplomatski, ali bih vašem predsedniku savetovao da se zahvali i kaže da nameravate da radite ono što je vaš deo, ali sve dok Priština ne sprovede ovaj važan deo sporazuma koji je potpisan pre nekoliko godina, vi nećete više ništa da radite. 'Nemojte sa nama ni razgovarati o Kosovu dok sve ostane kako jeste odnosno sve dok Priština i Kosovo ne sprovedu ovaj važan deo sporazuma' - to bih uradio da sam na mestu vašeg predsednika”, rekao je Montgomeri.
Na pitanje kako komentariše to što još nije osnovana Zajednica srpskih opština, Montgomeri je rekao da više nije diplomata, pa može otvoreno da iznosi svoj stav i kaže da kosovski Albanci nemaju nikakvu želju da sprovedu taj deo sporazuma i da odlažu njegovu primenu.
Za budućnost dijaloga Beograda i Prištine, on kaže da će biti veoma teška, jer je stvarnost takva da ne postoji prava snažna i jaka vlada ili konsenzus u Prištini kako postupiti po tom pitanju.
Prema njegovim rečima, jedino o čemu se Albanci na Kosovu slažu to je mržnja i strah prema Srbima.
„Kada god se neko drugo pitanje potegne stranke u Prištini će potegnuti neko srpsko pitanje, jer oni nemaju više nikakvu drugu politiku na kome zasnivaju svoj stav i to će se nastaviti. Biće stalna borba da se oni navedu da sprovedu sporazume koje su potpisali, a kamoli nešto drugo u budućnosti”.
Montgomeri kaže i da Albanci sa Kosova više slušaju SAD, ali da treba da vidimo uključenost i jedne i druge strane da bi ovo funkcionisalo kako treba.
„Ako pokušamo da prepustimo to rešenje samo EU, to neće biti dobro”, dodao je on.
Montgomeri, takođe, ističe da niko na višim nivoima vlasti u Vašingtonu ne mari mnogo za Balkan.
„Nisam siguran da bi Tramp mogao da nađe na karti Balkan kada bi mu neko to tražio. Treba nam snažnije vođstvo u Vašingtonu, treba više ljudi da radi za Balkan, jer ovaj region je veoma nestabilan i Srbija doprinosi stabilnosti u regionu, ali za dugoročno rešenje treba nam aktivnije učešće koje trenutno ne vidimo od strane SAD i EU”, rekao je bivši američki ambasador.
Montgomeri je rekao da je visoki zvaničnik SAD Brajan Hojt Ji imao neobičnu izjavu da Srbija ne može da sedi na dve stolice, ali da to ne predstavlja opšti stav, kao i da ne vidi razloga da Srbija ne sarađuje istovremeno sa Rusijom i da ide ka EU.
„Mislim da je Srbija ostala mirna i tiha u ozbiljnom sukobu između Rusije, SAD i EU. Ovaj sukob se sve više zaoštrava svakim danom i nastaje koleteralna šteta u slučaju Srbije. Nema razloga zašto Srbija ne bi mogla da bude u prijateljskim odnosima sa Rusijom, a da u isto vreme ide ka EU. I Srbija je ipak ovde uhvaćena u velikom sukobu, ali to nije njena greška. Vaša vlada mora da nađe tanku liniju kako to da izbalansira, jer kako se bude taj sukob zaoštravao, tražiće se mesta širom sveta, gde će doći do glavnih sukoba, a Srbija je jedna od tih tačaka, a ništa nije kriva”, istakao je Montgomeri.
Njegov savet je da bi trebalo da se drži podalje od tog sukoba u najvećoj mogućoj meri, jer je veoma ozbiljan i u trenutku kad ljudi smatraju da je teško direktno napasti Rusiju, onda će probati to da urade na druge načine i da niko ne želi da se nađe zarobljen u toj klopci.
Kada je reč o srpsko humanitarnom centru u Nišu i da li treba diplomatski status dodeliti zaposlenima u tom centru, Montgomeri kaže da dobro zna šta znači diplomatski status i da je upoznat sa svim sličnim dobrotvornim organizacijama i da oni nemaju diplomatski status.
„Ovde smo upali u klopku jer previše vremena trošimo na razgovore o tom centru u Nišu, umesto da se brinemo važnijim pitanjima. Mora da se pronađe način da se to reši, možda neće imati diplomatski status, ali da imaju određene privilegije da mogu da pribavljaju zalihe, da im se pomogne, sve može da se reši ako to ljudi žele. Previše vremena se troši na razgovore o ovom centru”, dodao je on.
Mongomeri je, komentarišući mogućnosti vanrednih parlamentarnih izbora u Srbiji, rekao da, ipak, misli da se predsednik Srbije Aleksandar Vučić neće za to opredeliti, jer bi to značilo i usporavanje ekonomskog napretka i reformi.
„Drugo, uvek je neizvesno šta će se desiti na izborima i da li će to dovesti do još veće većine u skupštini, pošto je poznato da je vaš predsednik poznat po unapređenju ekonomije i srpske privrede, ako znamo da će izbori biti najavljeni svi će razmišljati o kampanji i imenovanju novih ministara, tako da će to usporiti procese ekonomskih reformi. Mislim da će se vaš predsednik opredeliti da nastavi kako je do sada da bi uspeo da sprovede sve zakone i reforme bez izbora”, zaključio je Montgomeri.
On , takođe, kaže da misli da Srbija ipak neće postati za četiri godine članica EU i da će to potrajati malo duže. (Tanjug)
Međunarodna zajednica treba da reguje na izjavu Izetbegovića
Bivši ambasador SAD u Beogradu Vilijam Montgomeri je izjavio danas da je izjava bošnjačkog člana Predsedništva BiH Bakira Izetbegovića da se nada da će BiH priznati Kosovo - opasna provokacija i da se nada da će međunarodna zajednica snažno reagovati i osuditi tu izjavu.
„Postoji istorija nestabilnosti, a to obuhvata BiH, Kosovo i Makedoniju, a Srbija je već nekoliko godina faktor stabilnosti u regionu i to je veoma važno, ali ne može Srbija sama da načini ovaj regiona stabilnim kada se dugoročno gleda. Potrebna je pomoć suseda u regionu i međunarodne zajednice, a ne vidim volju, želju i energiju međunarodne zajednice da preduzme korake da ove pomenute zemlje učini stabilnijim”, rekao je Montgomeri gostujući na RTS-u.
Montgomeri ističe da je izjava Izetbegovića još jedna primer nečeg što je provokativno i opasno, s obzirom da svi znamo da u BiH svaka veća odluka mora da bude odobrena od tri naroda.
„Njegova izjava je svakako jednostrana i takve izjave vode samo većoj nestabilnosti u regionu. Nadam se da će međunarodna zajednica snažno reagovati na njegovu izjavu i na provokaciju koju je ona izazvala pošto su u prošlosti reagovali i na izjave Milorada Dodika, koje su bile po njihovom mišljenu bile provokativne”, naveo je Montgomeri. (Tanjug)

Trampov sin na vezi sa „Vikiliksom”
Samo nekoliko sati posle otkrića da se sin Donalda Trampa dopisivao sa saradnicima „Vikiliksa” u vreme kada su na ovom sajtu objavljivane informacije štetne po kampanju Hilari Klinton, američka vlada je uzvratila udarac, najavljujući da razmišlja da osnuje specijalno tužilaštvo koje bi ispitivalo navodne malverzacije Klintonovih.
Magazin „Atlantik” objavio je da su saradnici „Vikiliksa” kontaktirali sa Donaldom Trampom mlađim preko „Tvitera” u finišu kampanje, kada su počeli da objavljuju presretnutu prepisku šefa izbornog štaba bivše prve dame Džona Podeste. Oni su poručili Trampovom sinu da tvituje linkove do hakovanih Podestinih mejlova, što je on i uradio dva dana kasnije. Pokušali su da ubede juniora da im prosledi Trampove poreske izveštaje, tvrdeći da bi to podiglo ugled „Vikiliksa” kao objektivnog medija, koji objavljuje materijal o svim učesnicima izbora, a što bi kompromitujućim informacijama o bivšoj prvoj dami dalo na težini.

Objavljena imena žrtava „Tvrđave Evropa”
​Od našeg dopisnika
Frankfurt, Hajdelberg – Deveti novembar Nemci smatraju za sudbonosni datum u svojoj istoriji, budući da je na taj dan 1918. abdicirao car Vilhelm Drugi i proglašena Vajmarska Republika, potom je 1923. Adolf Hitler izveo neuspešni Pivnički puč, da bi 15 godina kasnije počeo pogrom nad Jevrejima, poznat pod nazivom „Kristalna noć”, a 1989. pao Berlinski zid, označivši kraj „hladnog rata” i podeljenosti na dve Nemačke. Ovogodišnji 9. novembar među Nemcima ostaće upamćen po tome što je berlinski dnevnik „Tagesšpigel” objavio imena, godišta, državljanstva, mesto i razlog smrti 33.293 tražilaca azila, izbeglice i migranta, koji su od 1993. do kraja maja ove godine, kako kažu, umrli zbog restriktivne politike „Tvrđave Evropa”.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Zimbabve: Tenkovi krenuli ka Harareu, na pomolu državni udar?
HARARE – Četiri tenka sa vojnicima uputila su se danas ka vojnoj kasarni u Harareu, dan nakon što je zapovednik vojske zapretio „iskorakom” kako bi smirio političke napetosti nastale jer je predsednik Zimbabvea Robert Mugabe otpustio svog zamenika Emersona Mnangavea.
Mugabe (93) je otpustio Mnangavea i optužio ga da planira da preotme vlast, služeći se čak i vradžbinama, prenosi AP.
Mnangava, ratni veteran, koga mnogi smatraju naslednikom Mugabe napustio je zemlju zbog, kako je rekao, pretnji upućenih njemu i njegovoj porodici.
Smatra se kako je njegovo uklanjanje deo čistke kako bi se omogućilo Mugabeu da preda vlast svojoj supruzi Grejs (52).
U ponedeljak, komandant Konstantino Čivenga izjavio je da će intervenisati ako se ne prekine čistka ratnih veterana koji podržavaju Mnangagvu, koji je veteran i heroj rata za oslobođenje te zemlje sedamdesetih godina.
Prema rečima očevidaca, četiri tenka su krenula ka kompleksu predsedničke garde.
Ekspert za vojne poslove Zimbabvea na južnoafričkom univerzitetu u Pretoriji Martin Rupija rekao je za Rojters da se čini da vojska vrši pritisak na Mugabea.
„Postoji prekid odnosa izvršne vlasti i oružanih snaga”, rekao je on.
Ipak, britanski akademik koji živi u Zimbabveu Aleks Magais ocenio je da je prerano pričati o državnom udaru.
„Vojni udar je nuklearna opcija. Udar bi vrlo teško prošao i u zemlji i u međunarodnoj zajednici. Oni će to želeti da izbegnu”, rekao je Magais.
Mugabe je na vlasti u Zimbabveu od 1980. godine, od kada je ta zemlja proglasila nezavisnost od Velike Britanije. (Tanjug)

Niz pucnjava u Kaliforniji, ubijeno 5 osoba
RED BLAF – Najmanje pet osoba je ubijeno danas u nizu pucnjava u ruralnoj oblasti na severu Kalifornije, među kojima je i napadač, javlja AP pozivajući se na zvaničnike.
Više osoba je ranjeno u nizu pucnjava na više lokacija, među kojima je i osnovna škola na oko 200 kilometara severno od Sakramenta.
U incidentu je ranjeno dvoje dece.
Pomoćnik šerifa u okrugu Tehejma Fil Džonson rekao je da je jedno dete upucano u školi, dok je drugo upucano u dok se vozilo u kamionetu, sa još jednom ženskom osobom, koja je takođe ranjena.
Prema njegovim rečima, napadač je nasumično birao mete.
Istražitelji su pronašli poluautomatsku pušku i dva pištolja. (Tanjug)

Si-En-En: Migranti prodati na aukciji
TRIPOLI – CNN je objavio snimak nastao na nepoznatoj lokaciji u Libiji na kojem se vrši prodaja dvojice muškaraca, migranata.
Na snimku se čuje kako se muškarci nude za „800, 900,1.000, 1.100”, a kako se navodi, oni su prodati za 1.200 libijskih dinara (oko 800 dolara).
CNN navodi da je jedan od muškaraca iz Nigerije, a bio je „u ponudi” u grupi „velikih jakih momaka za rad na farmi”, što je potvrdio i „aukcionar” koji je ostao iza kamere.

Your browser doesn’t support video.
Please download the file: video/youtube

Nakon objavljivanja snimka CNN je pokušao da utvrdi njegovu autentičnost i novinari te televizije su bili svedoci brojnih aukcija.
„Treba li nekome neko za kopanje? Ovo je jak muškarac, on će da kopa”, kaže „aukcionar”.
Nakon toga kupci dižu ruke, početna cena je obično 500, 550, 600 libijskih dinara, a obično se prodaju za nekoliko minuta.
CNN navodi da svake godine desetine hiljada ljudi stiže do libijske granice, kao i da se radi o izbeglicama koje žele šansu u Evropi.
Mnogi od njih prodali su sve što su imali kako bi finansirali put preko Libije i prešli Mediteran, međutim, sve manje brodova dospeva na more, ostavljajući tako očajne ljude u rukama krijumčara.
„Tako krijumčari postaju vlasnici, a izbeglice robovi”, piše CNN.
Snimak koji je napravio CNN predat je vlastima Libije koja je obećala da će sprovesti istragu, a neki zvaničnici te zemlje navode da znaju za organizovano krijumčarenje. (Tanjug)

Medvedev: Tramp je otvoren i dobronameran
MANILA – Ruski premijer Dmitrij Medvedev izjavio je danas da je kratko razgovarao sa američkim predsednikom Donaldom Trampom na samitu ASEAN u Manili i dodao da je Tramp „otvoren i dobronameran”.
Medvedev je rekao da mu je bilo prijatno da razgovara sa predsednikom SAD o različitim temama, prenele su ruske agencije.
„Prisetili smo se, između ostalog, istorije naših odnosa sa SAD, Drugog svetskog rata i još nekih tema”, kazao je on.
Ruski premijer je ocenio da se rusko-američki odnosi nalaze na najnižem stepenu u poslednjih nekoliko decenija i dodao da su se veze dve zemlje pogoršavale iz dana u dan. (Beta-AP)

Iran: Broj žrtava porastao na 530, obustavljeno spasavanje
TEHERAN – Usled zemljotresa koji je pogodio zapadne delove Irana u nedelju broj žrtava je porastao na 530 osoba, a zvaničnici u toj zemlji su obustavili operacije spasavanja navodeći da su male šanse za pronalazak još preživelih, izveštavaju danas državni mediji Irana.
Nakon udara tog razornog zemljotresa jačine 7,3 stepena u oblasti kod iransko-iračke granice, preživeli, od kojih su mnogi ostali bez svojih domova, borili su se u toku noći sa veoma niskim temperaturama, a sutradan se ponovo suočili sa nemaštinom i nedostatkom hrane i vode, prenosi AP.
Kako je izvestila novinska agencija Irna, broj umrlih učinio je ovaj zemljotres najsmrtonosnijim u Iranu u poslednjih deset godina.
Na hiljade ljudi je povređeno, a 30.000 domova i čitava dva sela su uništeni.
Kako je agencija ranije izvestila, predsednik Irana Hasan Rohani rekao je da će njegova administracija pokrenuti istragu zbog ogromne štete na zgradama koje su izgrađene u okviru državnog projekta na zemljotresom pogođenom pograničnom području između Iraka i Irana.
On je rekao da bi trebalo ispitati greške u izgradnji zgrada i obećao da će ponovo izgraditi pogođeni region u najkraćem mogućem vremenskom roku.
Mnoge od oštećenih zgrada izgrađene su za vreme bivšeg predsednika Mahmuda Ahmadinedžada.
Potres zemljotresa osetio se u nekoliko iranskih provincija, ali je najviše stradala Kermanšah. Više od 300 ljudi poginulo je samo u oblasti Sarpol-e Zahab u toj provinciji koja se nalazi na 15 kilometara od granice sa Irakom.
Kako su iranski mediji izvestili, u toj oblasti su ispod ruševina u ponedeljak pronađene i spasene majka i beba.
Iranska televizija je navela da je zemljotres pričinio značajnu štetu u pojedinim selima. Potres je pokrenuo i klizišta koja su ugrozila napore spasioca.
Kako je agencija prethodno izvestila, kurdski zdravstveni zvaničnici su naveli da je u Iraku poginulo najmanje šest osoba, a 68 povređeno, dok je u severnim kurdskim oblastima Iraka poginulo sedam, a povređeno 325.
Prema američkoj geološkoj službi, epicentar zemljotresa registrovan je jugozapadno od grada Halabdže, duž iračko-iranske granice.
Tas s navodi da je epicentar zemljotresa bio na 10 kilometara dubine, kao i da se potres osetio i u Kuvajtu.
Zemljotres se osetio i u Dijarbakiru, na jugoistoku Turske, kao i u mnogim delovima Izraela. (Tanjug)

Rohani: Izgradićemo sve ponovo, istraga zbog štete na zgradama
TEHERAN - Predsednik Irana Hasan Rohani rekao je da će njegova administracija pokrenuti istragu zbog ogromne štete na zgradama koje su izgrađene u okviru državnog projekta na zemljotresom pogođenom pograničnom području između Iraka i Irana.
Rohani je rekao da bi trebalo ispitati greške u izgradnji zgrada, prenosi IRNA.
On je takođe obećao da će ponovo izgraditi pogođeni region u najkraćem mogućem vremenskom roku.
Mnoge od oštećenih zgrada izgrađene su za vreme bivšeg predsednika Mahmuda Ahmadinedžada, podseća AP.
Zemljotres jačine 7,3 stepena pogodio je u nedelju oblast na iransko-iračkoj granici.
Potres se osetio u nekoliko iranskih provincija, ali je najviše stradala Kermanšah. Više od 300 ljudi poginulo je samo u oblasti Sarpol-e Zahab u toj provinciji koja se nalazi na 15 kilometara od granice sa Irakom.
Kako su javili iranski mediji, u toj oblasti su ispod ruševina u ponedeljak pronađene i spasene majka i beba.
Iranska televizija navodi da je zemljotres pričinio značajnu štetu u pojedinim selima. Potres je pokrenuo i klizišta koja su ugrozila napore spasioca.
Kurdski zdravstveni zvaničnici su naveli da je u Iraku poginulo najmanje šest osoba, a 68 povređeno, dok je u severnim kurdskim oblastima Iraka poginulo sedam, a povređeno 325.
Prema američkoj geološkoj službi, epicentar zemljotresa registrovan je jugozapadno od grada Halabdže, duž iračko-iranske granice.
Tas s navodi da je epicentar zemljotresa bio na 10 kilometara dubine, kao i da se potres osetio i u Kuvajtu.
Zemljotres se osetio i u Dijarbakiru, na jugoistoku Turske, kao i u mnogim delovima Izraela, javlja AP, a prenosi Tanjug.

U Napadima talibana u Kandaharu 22 poginulo, 15 povređeno
KANDAHAR - Najmanje 22 policajca su poginula, a 15 je povređeno u seriji napada koje su talibani izveli tokom šest sati na više od desetak kontrolnih punktova u južnoj avganistanskoj provinciji Kandahar, saopštila je danas avganistanska policija.
Prema navodima avganistanskih vlasti, vladine snage ubile su 45 pobunjenika, dok su njih 35 ranili, a talibani nisu uspeli da zauzmu nijedan od kontrolnih punktova tokom noćašnjih napada.
Talibani su saopštili novinarima putem Votsapa da su ubili 43 policajca i pripadnika milicije i uništili 13 oklopnih vozila, ali kako navodi britanska novinska agencija, oni uglavnom preuveličavaju broj žrtava, javio je Rojters, prenosi Tanjug.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.


  </body>
 </text>
</TEI>