<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Splićani se bore za spas Hajduka
Splitski Hajduk je u dugovima do guše, teg od 30 miliona evra šiba ga jače od najžešće bure i nezadrživo vuče ka dnu mora, teg kakav je kod nas iskusila i Crvena zvezda pa i dalje živi. Danas na sednici Gradskog veća u Splitu glavna tema biće opstanak Hajduka, kako piše www.index.hr, a očekuje se da će građani i navijači izaći na mirne proteste. „Dođi na protest za spas Hajduka“, stoji na sajtu najvatrenije grupe pristalica „bilih“ s Poljuda – „Torcide“.
Predhodna sednica Gradskog veća, održana pre tri dana, uskomešala je strasti u gradu koji je takoreći nezamisliv bez Hajduka, osnovanog pre 101 godinu. Veće je odbilo da klubu da garancije za kredit od 30 miliona kuna (četiri miliona evra) da bi nastavio da životari, a ovo odbijanje značilo je da Hajduk više nije u stanju da uredno servisira svoje obaveze, odnosno da mora u – stečaj. Kako je objavio sajt „Dalmacijanjuz“, kako se sednica primicala kraju izgledalo je da će svi članovi veća dići ruku za spas Hajduka, ali je onda usledio pravi „politički igrokaz“.
Pre glasanja otišlo se na desetominutnu pauzu, a za to vreme je zamenik gradonačelnika Jure Šundov novinarima rekao da će predstavnici njegove stranke glasati „za“ samo ako se postigne konsenzus svih članova veća. Međutim, samo sedam je glasalo za, pet protiv, a ostali su bili uzdržani. Za su bili Sanja Bilač, Mirko Ramljak, Tomislav Prljević, Tomislav Gojo (svi HDZ), Luka Roguljić (HDSSB), i nezavisni članovi Ljubica Vrdoljak i Milica Cipci. A protiv Gojko Cepo, Aida Batarelo, Vesna Perak (svi SDP), Goran Kovačević i Joško Dvornik (obojica HNS).
Da bi se klubu odobrio kredit neophodan je konsenzus.
Kad je glasanje završeno, mnogi i nisu znali šta takav ishod zapravo donosi, a samo je predsednik kluba Marin Brbić procedio kroz zube: „Hajduk odlazi u stečaj“!
Neki upozoravaju da je sve ovo politička igra gradonačelnika Željka Keruma (Hrvatska građanska stranka) koga su prekjuče ispred skupštine grada prozivali navijači Hajduka. Socijaldemokratska partija Hrvatske svojim poslednjim saopštenjem jasno jasno stavlja do znanja da se njeni članovi neće pojaviti na današnjoj vanrednoj sednici Gradskog veća:
„Gradski odbor i klub članova veća SDP-a Split smatra da smo već dali dovoljno objašnjenja za naš stav pa samim tim nema više potrebe za učestvovanjem u političkoj farsi koju organizuju HDZ i HGS, odnosno, upravo onih koji su Hajduk doveli u ovakvu situaciju. Naglašavamo da smo u protekolom periodu više puta predlagali različite načine pomoći Hajduku, ali vladajuća HDZ i HGS nisu imale sluha za naše konstruktivne predloge.“
Ivan Brleković, nekadašnji potpredsednik Fudbalskog saveza Hrvatske, prokomentarisao je za „Indeks“ položaj u kojem se nalazi Hajduk. Upitan šta je mogući spas, odgovorio je:
„Da neko Hajduku da 200 miliona kuna (30 miliona evra) i za taj novac dobije vreću bez dna. Treba rešiti odnose oko stadiona i videti šta je to imovina Hajduka. Sve je haotično zahvaljujući katastrofalnom Zakonu o sportu čiji je autor ugledni profesor Pravnog fakulteta u Zagrebu“.

Fetel do het-trika i vođstva u generalnom plasmanu
Prvi put posle maja i „Velike nagrade Španije“ na čelu karavana Formule 1 ponovo se našao Sebastijan Fetel. Dvostruki uzastopni (2010 i 2011.) svetski šampion jučerašnjom pobedom na „Velikoj nagradi Južne Koreje“ ostvario je i het-trik (prethodno je trijumfovao u Singapuru i Japanu, a ranije još i u Bahreinu) i za šest bodova (215 prema 209) je nadmašio do sada vodećeg Fernada Alonsa (Ferari, prvak 2005. i 2006.).
Na startu je na poziciji broj jedan bio Mark Veber (Red bul Reno), ali se Fetel („recka“ u Jeongamu“ bila mu je 25. u karijeri) malo zadržao na drugoj poziciji pretekavši vrlo brzo klupskog saborca. Bez obzira što je 25. godišnji Nemac u 35. krugu izleteo sa staze, pa je ubrzo morao u boks i što je poslednja tri kruga vozio sa oštećenom prednjom levom gumom, njegova nadmoćnost nijednog trenutka nije dolazila u pitanje. Kada se tome doda da je i Veber bio nedodirljiv za konkurenciju na mestu broj dva, onda je jasno da je „Crveni bik“ u finišu izuzetno uzbudljive sezone glavni kandidat za slavlje u obe konkurencije. Zastavicu na cilju je inače držao južnokorejski reper Psaj na čiji je interplanetarni hit „Gangam stajl“ nedavno u Pekingu igrao i naš Novak Đoković.
Novo radovanje i lovor bro tri Fetelu može još jedino da pomrači odlični Alonso (Felipe Masa, drugi vozač „Crnog konja“ iz boksa je dobio upozorenje da se „suviše približio Špancu“, što je, prevedeno na srpski, značilo - nemoj da ti padne na pamet da ga prestigneš). Iz trke za titulu definitivno su ispala oba Meklarenova vozača Luis Hamilton (prvak 2008.) i Dženson Baton (šampion 2009.).
Naredna trka voziće se 28. oktobra za „Veliku nagradu Indije“.
Rezultati „Velike nagrade Južne Koreje“: 1. Sebastijan Fetel (Red bul Reno) jedan čas, 36 minuta, 28 sekundi i 651 hiljaditi deo sekunde, 2. Mark Veber (Red bul Reno) +8m231 sekundi, 3. Fernando Alonso (Ferari) +13,944, 4. Felipe Masa (Ferari) +20,168, 5. Kimi Raikonen (Lotus Reno) +36,739, 6. Niko Hilkenberg (Fors Indija Mercedes) +45,301, 7. Roman Grožan (Lotus Reno) +54,812, 8. Žan Vernj (Toro RosoFerari) +1:09,589 minuta, 9. Daniel Rikiardo (Toro roso Ferari) +1:11,787, 10. Luis Hamilton (Meklaren Mercedes) +1:19,692 minuta, itd. 
Plasman vozača: 1. Sebastijan Fetel (Red bul Reno) 215 bodova, 2. Fernando Alonso (Ferari) 209, 3. Kimi Raikonen (Lotus Reno) 167, 4. Luis Hamilton (Meklaren Mercedes) 153, 5. Mark Veber (Red bul Reno) 152, 6. Dženson Baton (Meklaren Mercedes) 131, itd.
Plasman konstruktora: 1. Red bul Reno 367 boda, 2. Ferari 290, 3. Meklaren Mercedes 284, 4. Lotus Reno 255, 5. Mercedes 136, itd.

Muzički pohod na Zapad u „gangam stilu”
Do ovog leta skoro niko izvan Južne Koreje nije znao za Gangam, seulski Beverli hils. Onda se pojavio debeljuškasti reper i spotom u kom jaše nevidljivog konja osvojio svet. U ritmu novog megahita đuskali su Novak Đoković, Britni Spirs i gradonačelnik Londona Boris Džonson.
Naslovna numera Psajevog šestog albuma dobila je stranicu na Vikipediji gde piše da je „Opa gangam stajl” najgledaniji video godine na „Jutjubu”. Od jula do juče pogledan je 485 miliona puta. Psaj je postao globalna zvezda, prvi na listi „Ajtjunsa” u SAD, Velikoj Britaniji, Australiji i još 28 zemalja. Statistika kaže da je već ušao u istoriju kao spot sa najviše lajkova na „Jutjubu”.
Dže Sang Park (34), kako mu je pravo ime, gostovao je u Americi u veoma gledanoj emisiji kod Elen Dedženeris, a dok on potpisuje brojne ugovore za saradnju (sa menadžerom Džastina Bibera i „Samsungom”), ceo svet se pita u čemu je trik. 
Psaj u pesmi kritikuje materijalizam i potrošački mentalitet stanovnika Gangama. Pominje devojke koje danju jedu paštetu od soje da bi uveče u kafiću naručile moka frape. Međutim, iako je vizuelno upečatljivo, ništa od toga ne dotiče ostatak sveta koji ne razume korejski, pa se ne može reći da je pesma doživela uspeh zbog političke poruke koju šalje. Osim proste činjenice da „ulazi u uši”, nema nekog drugog objašnjenja, ali tu nije kraj analizama. 
„Fenomen gangam” predmet je ozbiljnih socioloških tumačenja i čak se predstavlja kao velika prekretnica u istoriji industrije zabave. 
Na prvom mestu, srušena je teorija da zvezde sa Istoka u pohodu na Zapad mogu da ostvare uspeh samo ako se odreknu originalnog stila, da su neophodne godine napornog rada čak i za najveće talente i da se mora napustiti domovina. Južnokorejski reper je pokazao da ništa od toga ne važi ako se radi „u gangam stilu”, glasi jedan od komentara.
Kulturolozi prvo primećuju brzinu kojom se jedan ovakav fenomen razvija. Psaj je za nekoliko nedelja izbio na globalnu pozornicu ne napuštajući Seul. Drugo, osvojio je svet koji uglavnom ne razume ni reč onoga o čemu peva.
Reper je izjavio za američki nacionalni radio NPR da je muzika najpopularniji svetski jezik i da on želi da koristi svoj jezik, što je za njegovu zemlju „velika istorija”. 
Njegov uspeh je okarakterisan kao velika prekretnica u svetu u kom idoli uvek dolaze sa Zapada, od Bitlsa do Bijonse i Lejdi Gage. 
Ocenjuje se da nije zanemarljivo ni to što se sve dešava u trenutku kada se svet radikalno menja i kada se čuje glas pojedinaca osnaženih informacionim tehnologijama. 
„Spot nam je došao u momentu kada se Istok punom brzinom integriše sa Zapadom, kada joga zamenjuje aerobik, akupunkturom i biljkama se leče hronične boleti, a decu iz celog sveta oduševljavaju japanske anime i manga”, piše Endru Lam, autor nekoliko knjiga o odnosima Istoka i Zapada.
----------------------------------------------
„Konjski ples” i u Beogradu
Nekoliko stotina ljudi igralo je u subotu na Trgu Republike u centru Beograda uz popularni hit južnokorejskog repera. Masovnu koreografiju su izveli članovi plesnog centra „Mladost” i „Statisti tim”, a priključili su im se i mnogobrojni građani, među kojima je bilo dece, starijih sugrađana i osoba sa invaliditetom, prenela je Beta. 
(Foto Z. Anastasijević)
Masovne koreografije uz „Gangam stajl” izvode se na raznim mestima širom sveta kao što su tržni centri, trgovi, ulice, prodavnice, zatvori, koledži, škole. 
Na Psajevom koncertu u Seulu nedavno je u „gangam stilu” istovremeno igralo oko 80.000 ljudi.

„Kolo” podiglo Beč na noge
Specijalno za„Politiku”
Beč – Lakonogo i rutinirano, u popunjenoj sali bečke dvorane Štatshale, Ansambl narodnih igara i pesama Srbije „Kolo” izveo je u subotu uveče svoj repertoar satkan od četrnaest narodnih igara, instrumentalnih i pevačkih numera iz različitih srpskih regiona.
U gradu u kome živi veliki broj srpskih državljana i ljudi koji vuku korene iz Srbije, gostovanja kulturnih institucija iz matične zemlje po pravilu nailaze na izvanredan odziv publike, pogotovu takva koja se bave održavanjem srpske kulture i tradicije, a u poslednjih nekoliko godina beleži se i sve veće interesovanje lokalnog stanovništva za kulturu jedne od najbrojnijih imigrantskih grupa u Austriji. Prostranom dvoranom Štatshale koju su tokom čitave večeri osvetljavali blicevi fotoaparata, odjekivali su aplauzi i usklici oduševljenja.
Ovo je od 2007. četvrto gostovanje „Kola” u austrijskoj prestonici. Organizovano je na inicijativu Zajednice srpskih klubova u Beču u saradnji sa Gradskom kancelarijom za integraciju i Ambasadom Republike Srbije, uz podršku lokalnih sponzora.
Domaćin večeri, ambasador Republike Srbije u Austriji Milovan Božinović, otvorio je nastup obrativši se mnogobrojnoj publici i predstavnicima stranih diplomatskih poslaništava: „Večeras ćete imati prilike da doživite jedan deo bogate zvučne i plesne srpske tradicije. Folklor je sastavni deo identiteta jednog naroda, ali takođe učvršćuje prijateljstva sa ostalim narodima i regionima”.
„Kolo” se približava svom velikom jubileju – petog maja naredne godine najpoznatiji folklorni ansambl Srbije, u velikoj dvorani Sava centra, proslaviće 65. rođendan gala koncertom „Osu se nebo zvezdama”. Reč je o retrospektivi najlepših i najboljih koreografija koje su tokom duge i bogate istorije proslavljale ansambl „Kolo” u nastupima po koncertnim dvoranama širom sveta, od Metropolitena, Palate Šajo, Karnegi hola, Teatra Feniče do Boljšoj teatra i Grand kazina u Ženevi.
U čast velikog jubileja nastao je kapitalni projekat koji se sastoji od četiri muzičko-scenska dela i velike monografije u kojoj će biti dat istorijat ansambla od nastanka do danas. Ova publikacija sadržaće pismenu i fotodokumentaciju iz arhiva Srbije i nekadašnjeg arhiva Jugoslavije i predstavljaće značajnu referencu za proučavanje istorijata „Kola”.
Prvi deo projekta, muzičko-scensko delo „Golgota i vaskrs Srbije” u režiji Vladimira Lazića, 9. oktobra premijerno je izvedeno u Narodnom pozorištu, a krajem decembra biće premijera programa „Sunce se devojkom ženi”, takođe u režiji Vladimira Lazića.
„To će biti, uslovno rečeno, prvi etno-mjuzikl. Bitno je napomenuti i da će u martu naredne godine biti premijera tradicionalnog programa satkanog od koreografskih minijatura naših najistaknutijih koreografa srednje generacije. Repertoar će se povodom jubilarne sezone potpuno obnoviti i proširiti”, kaže za „Politiku” Milo Radoman, stručni saradnik za odnose sa javnošću ansambla „Kolo”.

Austrijski supermen ušao u istoriju
„Imaš dozvolu da skočiš. Prepušten si sam sebi.” Pošto je čuo ove reči instruktora, austrijski ekstremni sportista Feliks Baumgartner (43) skočio je iz svemira pravo u istoriju. U slobodnom padu sa ivice svemira, s visine od malo preko 39.000 metara, probio je zvučni zid i postavio nekoliko svetskih rekorda – slobodni pad s najveće visine, najviši let u balonu s ljudskom posadom, najveći pređeni put u slobodnom padu i najbrži slobodan pad, mada svi rekordi tek treba da budu zvanično verifikovani.
Uprkos brojnim rizicima kojih je i sam bio svestan, ludo hrabar ili samo lud kako su ga mnogi opisivali, Feliks se sinoć bezbedno spustio na zemlju, oko tri sata pošto je započeto svoj najzahtevniji poduhvat do sada. Samo spuštanje trajalo je desetak minuta.
Posle celodnevnih priprema koje su podrazumevala dvosatno udisanje čistog kiseonika i sat i po vremena adaptacije na uslove u kapsuli, Feliks je počeo uspon u specijalnoj kapsuli oko 17.30 po našem vremenu u vazdušnoj bazi u Novom Meksiku. Ispratila ga je porodica i brojna ekipa projekta „Red bul stratos”.
Helijumski balon nepravilnog oblika dizao ga je brže nego što se očekivalo. Posle 40 minuta već je bio na visini od 12 kilometara, gde lete džambo džetovi i na kojoj ne bi preživeo u slučaju da su otkazali aparati za disanje.
Ali, on je sve vreme delovao smireno, snimljen jednom od 14 kamera koje su se nalazile u njegovom odelu i kapsuli. Čovek čiji je rekord oborio, Amerikanac Džo Kitindžer, jedina je osoba koja je sve vreme bila u kontaktu s njim. Penzionisani pukovnik američkog vazduhoplovstva, koji danas ima 84 godine, u avgustu 1960. skočio iz balona s visine od 31,3 kilometra, a poslednje četiri godine je spremao Austrijanca za skok u kom je mnogo toga moglo da krene naopako.
Jedan od većih rizika je bila nekontrolisana rotacija, koja je mogla da dovede do onesvešćivanja i oštećenja mozga, očiju i kardiovaskularnog sistema.
Inženjeri su preduzeli sve da svedu rizike na najmanju meru. Baumgartner je nosio specijalno odelo pod pritiskom, slično onom koje nose astronauti u šatlovima. U njemu se nalazilo nekoliko padobrana koji bi se automatski otvorili da je bilo potrebno.
Odelo je takođe ispunjeno senzorima koji će naučnicima doneti dragocene podatke o tome kako se ljudsko telo ponaša na tim visinama. Ove informacije će biti korisne za slučaj eventualnog izbavljanja svemirskih putnika u nesrećama. U odelu su i dži-pi-es uređaji koji su snimali podatke kako bi Međunarodna aeronautička federacija verifikovala rekorde.
Najveća nepoznanica je bila kako će ljudsko telo podneti probijanje zvučnog zida. Dešavalo se da piloti budu katapultirani tri puta većom brzinom od brzine zvuka (američki pilot Čak Jeger je na isti dan pre 65 godina prvi probio zvučni zid), ali nema detaljnih podataka o tome šta se dešava u organizmu u ovakvim situacijama. Baumgartner nosi instrumente koji će ovo dokumentovati i to je jedan od brojnih zadataka koje treba da obavi.
Među mnogim opasnostima bila je mogućnost da se specijalno odelo pocepa pri skoku iz kapsule. To bi Baumgartnera izložilo ekstremno niskoj temperaturi i izazvalo stvaranje potencijalno smrtonosnih mehura u njegovim telesnim tečnostima, što je poznato pod nazivom „ključala krv”.
Kada je Kitindžer skočio pre 52 godine, desna šaka mu se udvostručila od nadimanja jer rukavica pod pritiskom nije bila ispravna.
Prethodnih dana se mentalno pripremao za skok u društvu roditelja, devojke i uskog kruga prijatelja, saopštio je njegov tim. Svi oni su posle dva probna leta bili uvereni u njegov uspeh. Skočio je sa 21,8 i 29,6 kilometara. U prvom letu je oštećena kapsula koja ga je nosila, a drugi je opisao kao „izuzetno iskustvo”.
Baumgartner jeranije je skakao sa svetski prepoznatljivih lokacija kao što su statua Isusa u Riju, Petronas kule u Kuala Lumpuru i oblakoder Tajpej 101, u svim poduhvatima s policijom za petama, jer su ovakvi skokovi zabranjeni.
J. J. K.
-----------------------------------------------------------
Najveći rizici
– Nekontrolisano okretanje. Bilo je potrebno da kada otvori automatska vrata pri skoku zauzme položaj glavom nadole i s rukama uz telo, što mu je pošlo za rukom, iako je u jednom trenutku nakratko izgubio kontrolu.
– „Šok-šok” reakcija, eksplozija unutar tela.
– Oštećenje zaštitnog odela, jer na visini od 19,2 km, iznad takozvane Armstrongove linije, telesne tečnosti isparavaju.
------------------------------------------------------------
Milioni ljudi gledalo skok Baumgartnera
VAŠINGTON–  Samo na „JuTjubu” je više od sedam miliona ljudi gledalo juče video snimak spektakularnog skoka austrijskog padobranca Feliksa Baumgartnera koji je prvi put probio zvučni zid u slobodnom padu, preneli su danas francuski elektronski mediji.
Osim toga, više miliona poruka je objavljeno na „Fejsbuku” ili „Tviteru” gde je pozdravljen taj legendarni poduhvat.
Procenjuje se da je više desetina miliona ljudi s osećajem fascinacije i zebnje na TV gledalo u direktnom prenosu skok sa visine od 39.060 metara.
Video snimak je emitovan sa zaostatkom od 20 sekundi kako bi se dalo vremena TV stanicama da prekinu sliku u slučaju katastrofe.  
Tanjug

Đoković osvojio Šangaj u finalu za pamćenje
Novak Đoković nastavlja tačno tamo gde je stao u jesen 2011. Pobeda protiv Endija Mareja u naizgled već izgubljenom finalu masters turnira u Šangaju, 5:7, 7:6, 6:3, bila je po kvalitetu igre i dramatičnosti ravna gotovo nadljudskim podvizima iz prošle godine. Mada nije bio u pitanju grend-slem turnir, a protivnik se nije zvao ni Rodžer Federer ni Rafael Nadal, svet je video jedan od sigurno najboljih mečeva sezone. Bila je to promocija borbe za vrh svetskog tenisa u 2013. godini, najava novog velikog rivalstva. 
U prva dva seta gledali smo dvojicu asova u najboljim izdanjima: Đokovića iz 2011. i Mareja iz 2012, još uvek nepoznatih dometa – ojačanog, nadgrađenog, nesalomivog. Sve je vraćao, svuda stizao, nije se nervirao ni posle najvećih propusta, loptica mu se od mreže odbijala u protivničku polovinu čak i onda kada je kretala napolje.
Đoković je bio u defanzivi, dobar kada treba da spasava izgubljeno, nesiguran kada servisom treba da realizuje prednost. Nije se radovao, niti bodrio na uobičajen način. Delovao je kao da je psihološku bitku izgubio davno, još u neverovatno napornom prvom setu. Izlomio je reket, slutio na predaju, ali se i dalje borio. 
Onda se desio prvi preokret, kada je Marej vodio sa 5:4 i 30:0 u drugom setu, a servirao za meč. Novak je na neverovatan način dobio poen, najpre nemogućim udarcem kroz noge, pa sjajno skraćenom lopticom. Raširio mu se osmeh po licu, digao je publiku na noge i počeo svom snagom da spasava meč. Još su kladioničari bili na strani Mareja, sve do 13. Đokovićevog poena u taj-brejku. Dobio je set, posle čak pet spasenih meč-lopti... 
Već je to bilo čudo, ali i dalje je delovalo je da je red na juče fantastičnog Mareja da u trećem setu ponovi igru iz prvog. I šta se desilo? Prava borba je trajala kratko, a onda je Đoković izašao iz boce, a Marej splasnuo, otežanih nogu i umornog lica. Iako je ove godine fizički mnogo ojačao, kao da se udvostručio, postao je trom i vraćajući loptice sa osnovne linije jedva parirao rastrčalom Đokoviću, elastičnijem u igri u razmišljanju – 6:3. 
Drugom uzastopnom titulom na kineskoj turneji Novak Đoković je stigao na svega 195 poena do prvoplasiranog Federera. Povratak na vrh je već pod rukom, ali ovakvom igrom nova vladavina može znatno duže da potraje. 
Posebno jak utisak na svečanom zatvaranju ostavilo je međusobno uvažavanje dvojice finalista. Svestan koliko je poraz teško pao Mareju, Đoković je uzdržano pokazivao radost posle završetka meča i požurio da mu čestita na izvanrednoj igri: 
– Marej je igrao fantastično, bio je na poen od osvajanja turnira i vrlo lako sam mogao da se nađem na mestu gubitnika. Imao sam sreće, uspeo sam da se izvučem i pobedim. Nažalost, jedan je morao da izgubi. Dali smo sve od sebe, bilo je sjajno, nadam se da je publika uživala.
Škotu se takođe mora odati priznanje na izuzetno korektnom ponašanju posle poraza. Kao retko ko, srdačno je pohvalio ceo štab pobednika i do kraja ostao dostojanstven:
– Danas nisam uspeo, ali nastaviću da se borim kako bih godinu završio u velikom stilu. Ovo je jedan od najboljih turnira na turu, atmosfera je bila neverovatna.
Ovakav odnos između dvojice vršnjaka i dugogodišnjih prijatelja, od kojih se očekuje da u 2013. budu glavni rivali, može da predstavlja svetlu sliku tenisa u godinama koje dolaze.
----------------------------------------------
Brojke govore ko je najbolji
Zvanična ATP lista ne prikazuje realno odnose snaga, jer na njoj Federer još uvek ima zalihe od 3.000 poena iz istog perioda 2011, a ipak je njegova prednost u odnosu na Đokovića svega 195 poena. Od danas, zvanične brojke su sledeće:
1. Federer 12.165, 2. Đoković 11.970, 3. Marej 7.690, 4. Rafael Nadal 6.995, 5. David Ferer 5.360, itd.
Mnogo je realniji pogled na bodove osvojene samo u 2012, po kojima naš teniser ima više od 2.000 poena prednosti na vrhu: 1. Đoković 11.410, 2. Federer 9.165, 3. Marej 7.510, 4. Nadal 6.795, 5. Ferer 4.780 poena, itd
----------------------------------------------
Deseta uzastopna, a 70. u sezoni
Pobeda protiv Mareja bila je Đokoviću deseta uzastopna posle poraza od istog rivala u finalu Otvorenog prvenstva SAD u Njujorku. Ukupno mu je 70. u sezoni, i po tome je takođe najbolji.
Ove godine je prvi put stigao do finala u Šangaju i svojoj zbirci dodao sedmu različitu titulu na 13 osvojenih masters-turnira u karijeri. Osim grend-slem turnira na Rolan Garosu, još mu nedostaju pobede na dva masters turnira: u Monte Karlu i Sinsinatiju.
Pošto su najbolja četvorica osvojila po jedan grend-slem turnir, ostaje da se vidi i razlika na masters turnirima u ovoj sezoni. Federer i Đoković su osvojili po tri, tako da bi boljeg mogao da odredi Pariz, jer Nadal ima dve titule, a Marej ni jednu.
----------------------------------------------
Sledi privikavanje na igru u dvorani
O Đokovićevom borbenom raspoloženju svedoče i jasno formulisani planovi koje je izneo novinarima:
– Sada se okrećem kraju sezone. Potrebno je da se priviknem na igru u dvorani, da održim nivo igre i na kraju pojurim prvo mesto na svetskoj listi. To mi je najveći cilj u ovom trenutku, ono čemu težim. Očigledno je da mi je samopouzdanje u ogromnom porastu i da će mi to pomoći. Ali, nije gotovo, još moram da pokažem dobru igru i u dvorani.

Pobeda manje lošijeg
Dva tima koja slove kao najveći favoriti za visok plasman u Jadranskoj ligi potpuno su razočarali u derbiju četvrtog kola. Evroligaš Cedevita i Crvena zvezda takmičili su se u promašajima i greškama, a do pobede je došao domaćin, manje lošiji tim, mada su u konačnom zbiru korisnosti, Beograđani sakupili devet poena više (51-60). Retko da će se kojem timu pružiti takva prilika da dobije utakmicu protiv najskuplje ekipe u ligi kao što su imali „crveno-beli“. Iako su zbog očajno slabe treće deonice u kojoj su imali čak 12 izgubljenih lopti bili u velikom minusu, a početkom poslednje čak 15 poena, Beograđani su se izborili u dva navrata da dođu do egala, ali su Almond i Rakočević promašili ključne šuteve.
Umor i težak poraz Zagrepčana na debiju Evrolige u Kaunasu vidno su ostavili traga, mada je jasno da su i Cedevita i Crvena zvezda daleko od željene igre i forme. Oba tima su očajno šutirali, a u kontra ritam su ih uveli igrači od kojih se očekuje da pruže najviše – stranci. Zvezdini, Almond, Braun i Nelson za 17 minuta nisu postigli ni jedan poen, a kod Cedevite Rajt i Grin su poluvreme završili bez poena, uz po pet poena Šuputa i Ilijevskog. Iskusni trener Maljković uspeo je da onemogući protivniku unutrašnju igru, uvede ga u pozicioni napad gde je jedino Rakočević uspevao koliko toliko da pronađe rešenje i poentira. Procenti šuta za dva poena najbolje ilustruju kakvu su košarku igrali – Cedevita 36 odsto (25-9), a Zvezda 38 (24-9).
I kada se mislilo da dva tima ne mogu da odigraju slabije, prvo je to demantovala Crvena zvezda, a zatim i Cedevita. Domaćin je dobio poklon kakvom se nije nadao. U prvih pet minuta treće četvrtine Zvezda je izgubila sedam lopti, omogućila protivniku da napravi 9:0. Tu smušenost iskoristio je najbolje iskusni Šuput (11 poena u deonici), a Beograđani nisu znali kako da probiju „zonu 2-3“. Trener Vukoičić je menjao postavu, ali nije našao ključ i domaćin je ušao u poslednju četvrtinu sa plus 12, a Grin je „trojkom“ pojačao do rekordnih 53:41.
I kada je izgledlo da je pobednik odlučen, „zonom sumraka“ uzvratila je Cedevita. Katić, Rakočević i Cvetković su kažnjavali greške, a „crveno-beli“ su 76 sekundi pre kraja došli na minus dva (65:53). Prvu priliku da poravna rezultat imao je Almond, ali je 22 sekunde pre kraja promašio oba bacanja. U penal završnici igrači Cedevite promašli su tri od šest penala, a 7,5 sekundi pre kraja pri rezultatu 68:65 na liniju bacanja stao je Rakočević. Prvo je pogodio, drugo namerno promašio, a lopta se ponovo od table odbila njemu u ruke. Uspeo je da naskoči i izbaci loptu, ali ona nije „pogodila“ produžetak.
Dvorana: Dom sportova. Gledalaca: 1.200. Sudije: Boltauzer, Javor (Slovenija) i Obradović (Bosna i Hercegovina).
CEDEVITA: Rajt 4, Šuput 18 (tri „trojke“), Babić, Andrić 11, Suton 5 (1), Bilan 10, Ilijevski 6 (1), Želabal 4, Grin 10 (3), Baždarić. Nisu igrali Car i Nurkić.
CRVENA ZVEZDA: Cvetković 8 (1), Braun 5, Rakočević 18 (1), Lazić 3 (1), Simonović 8 (2), Savović 9, Katić 10, Radivojević, Almond, Nelson 5. Nisu igrali Subotić i Mitrović.

Fudbaleri doputovali u Skoplje
Od našeg specijalnog izveštača
Skoplje –Fudbaleri Srbije doputovali su sinoć u Makedoniju gde će sutra odigrati meč kvalifikacija za Svetsko prvenstvo protiv domaće reprezentacije. Na skopskom aerodromu praktično ni jedan domaći izveštač pa se stekao utisak da Makedonci i nisu previše zainteresovani za meč. Stoga je naša ekspedicija gotovo u miru i tišini otišla do svog krajnjeg odredišta, hotela “Holidej in”.
U ovdašnjoj fudbalskoj javnosti domaća reprezentacija je praktično prežaljena što se tiče odlaska u Brazil. Najnoviji poraz od Hrvatske i to usred Skoplja teško je pao ljubiteljima fudbala u ovoj zemlji, pa su sada šanse našeg tima, koji je takođe “popio” gorku pilulu od Belgijanaca u Beogradu, znatno porasle.
Miralem Sulejmani je protiv Velsa u Novom Sadu postigao divan pogodak i dao pun doprinos ubedljivoj pobedi. Očekuje se gotovo sigurno da će igrati protiv Makedonije jer je spreman, bar je tako kazao pred polazak u Skoplje.
– Spreman sam i raspoložen da se stavim na raspolaganje selektoru Mihajloviću. Više ne osećam bol tako da mogu slobodno da kažem da ukoliko dobijem šansu neću izneveriti. Svima nam je teško pao poraz od Belgijanaca, ali sada se okrećemo novim zadacima i verujem da protiv Makedonije možemo da osvojimo čitav plen – kaže fudbaler holandskog Ajaksa.
Lazar Marković spada u grupu onih fudbalera od kojih se očekuje da svojim brzim prodorima razbiju makedonsku odbranu. Marković mnogo bolje partije pruža u dresu reprezentacije nego u Partizanu.
– Nesrećno smo izgubili od Belgije, ali ta utakmica je za nas zatvorena knjiga  kaže mladi fudbaler Partizana. – Imali smo dovoljno vremena da napravimo detaljnu analizu zajedno sa selektorom, da uvidimo na vreme greške koje smo na vreme činili i ukoliko budemo ponovili igru iz prvog poluvremena protiv Belgije verujem da nam pobeda neće izmaći.
U Mihajlovićevom razmišljanju pred meč sa Makedonijom postoji nekoliko dilema. Jedna je da li će se opredeliti za isti štoperski tandem ili će šansu dobiti Neven Subotić, fudbaler Borusije iz Dortmunda. Druga jeste hoće li Sulejmani, a možda čak i Nemanja Matić početi utakmicu. Bilo kako bilo, Srbija ovde u Skoplju nema izbora: pobeda i samo pobeda je ostavlja u igru a sve ostalo značilo bi da ćemo biti sve dalje od Brazila.
Inače, u Skoplju je prijatno vreme, bez padavina, i ukoliko ovako ostane i do utorka, ipak se veruje da će tribine stadiona “Filip Drugi” biti dobro popunjene, jer su dolazak u Skoplje najavili i mnogi navijači iz Srbije.

Mitsko mesto – Babanija
Opustela Banija u koju se tiho i sporadično vraćaju njeni izbegli stanovnici, postaje mitska Babanija već prvom rečenicom romana Po(v)ratnički rekvijem Mirka Demića – „Odavno ne živim”. I drugi će po(v)ratnici, kako ih Demić naziva ispisujući kovanicu koja označava ne bilo kakav povratak već onaj koji se odvija „posle rata”, često naglašavati: „Mi smo živi mrtvaci... samo su nam mrtve naše besmrtne duše”, izokrećući motiv živih mrtvaca Huana Rulfa u motiv onih koji sebe doživljavaju kao da im je život već okončan i čija se „svakodnevna jadikovka” zaista pretvara u rekvijem, molitvu za mrtve iz čistilišta, kome Babanija odista sliči.
Prvi roman o izbeglicama i povratnicima u nas pokušava da na delikatan način prikaže očajanje onih za koje su rat i promene koje je on izazvao predstavljali kraj njihovog života u simboličkom smislu, kao da je uopšte moguće o očajanju i smrti pisati delikatno. Demić zato želi da ličnu i priču Krajišnika uzdigne na opšti nivo, menjajući imena Srbije i Hrvatske u Susjedstan i Komšiliju, a Banije u Babaniju (na jednom mestu čak ironično nazvanu Babilend), zemlju naših baba (i deda).
Nevolju da se u romanu o zemlji Babaniji, gde ne samo da se u korenu reči aludira na žene već se i eksplicitno naglašava da je to postala „zemlja baba”, nalaze isključivo muški likovi, osim jednog ženskog, pitoresknog lika izvesne Vasilije, koja je zaslužila čitavo poglavlje, dok ih je dvadesetak posvećeno gotovo isključivo muškim likovima pored kojih promine poneka starica, Demić pokušava da prevaziđe čestim opaskama da su se u selu svi „zbabali”, ali u pripovesti ostaje izvestan vakuum i osećaj da joj nedostaje ženska vizura po(v)ratničke nesreće.
Roman je, ako zanemarimo nedostatak ženskih aktera, raskošna izložba upečatljivih i tanano pročitanih portreta i tipski prepoznatljivih likova ratnih profitera, novih bogataša, smutljivaca i lopova, snalažljivih, duhovitih i prznica, ali i dostojanstvenih, prefinjenih, snažnih karaktera. Tako da među čitavom plejadom Matavuljevih, Kočićevih, Ćopićevih tipova, nijedan lik nije ostao bez trunke onog specifičnog, ličnog i stoga osobenog što ga izdvaja od ogoljene tipologije, uključujući tu i samog pripovedača, lik učitelja (biblijskog Jeremije čiji plač osluškujemo), rezonera i hroničara sopstvene i sudbine ljudi svoga kraja.
Demić piše epistolarni roman u prvom licu, naglašenih emocija i ispovednog tona, realističkog diskursa u obzorju Petra Kočića na koga direktno upućuje imenom junaka Simeona i poglavljem „Zulumi učitelja Simeona”. Upravo intertekstualne veze sa domaćom književnom tradicijom direktno pominjanje, između ostalih i Matavulja, Šantića, Vasiljeva, ili indirektne spone sa Ćopićem, Selimovićem, Andrićem, pa i Gogoljem i srpskom narodnom epikom, uspevaju da relaksiraju dah i duh epohe realizma koja se ovde ne priziva slučajno, već namerno da bi potencirala nevolju ovih prostora gde se istorija prečesto ponavlja.
U samoj mitskoj Babaniji, ponavljanje kao osnov svakog mita, pravila mitološke cikličnosti, kruženja koja bi trebalo da održi simboliku smene rađanja i smrti gde noć smenjuje zora, zimu proleće, a starce mladi naraštaj, kao da prestaje da važi. Seljani, „živi mrtvaci”, samo simuliraju ispražnjeni mitološki obrazac poštujući obrede poput okupljanja oko rakijskog kazana koje se i samom Simeonu pričinjava kao pozorišna scena gde svi izgovaraju davno naučeni tekst zdravice misleći pri tome na sopstvenu propast i tiho umiranje za života. Ove, „odavno suvišne ljude”, uglavnom starce bez žena i bez obnoviteljske snage, nema ko da smeni, čak i ako se uzme u obzir poglavlje posvećenom jedinom detetu u selu, dečaku sa nadimkom „Mali Radojica” u koga polaže istovremeno i nadu i bojazan da će se nada izjaloviti.
Bol, tuga, jad, mržnja, starost i simbolička smrt ispunjavaju prostor Babanije za koju pisac sugeriše da je mesto ispražnjeno od ljudi, kuća, normalnog života, nade i radosti, pa čak i od nostalgije za prethodnim životom. Ali smisao ovog romana i jeste u tome da ovim prostorima podari neka druga značenja, pre svega izgovorenu reč, svedočenje kao zalog da se i glas poniženih i uvređenih može čuti.

Bahove partite u rukama Aleksandra Madžara
Šest partita za klavir J.S. Baha predstavljaju izazov i za publiku i za svakog umetnika. Retki su oni koji bi se usudili da u kontinuitetu, iste koncertne večeri, izvedu na ovaj način Bahovu muziku. Najčešće se čuju pojedine partite odvojeno, u Be duru, ce molu i, eventualno, u e molu. Ostale koje je Madžar podario publici skoro da su sasvim raritetne u živom izvođenju.
Iako je sadržina ove muzike duboko misaona, filozofska, slojevita i nimalo jednostavna za tumačenje, Aleksandar Madžar je pronašao tokove specifične muzičke dramaturgije u svakoj od partita i ne samo što je objedinio istom idejom svih sedam stavova unutar svake, već je i redosled izvođenja sasvim obrnuo, od šeste, ka prvoj, kako bi ceo koncert dobio svoj klimaks u poslednjim dvema partitama koje su i najpoznatije i najčešće izvođene, br.2 u ce molu i br.1 u Be duru.
Madžar je zadivio sve prisutne pronalaženjem najjednostavnijeg puta i pristupa Bahu. Izbalansirano, umiveno, pijanista nije dodavao i preterivao u filozofiranju niti u emotivnosti koju su mnogi skloni da van stila i istorijske epohe dodaju kao element novijih vremena. Pronašao je savršenu kombinaciju racionalnog, intelektualnog ali emotivno neosušenog pristupa. Ozvučavao je partituru bez obesmišljavanja i jednog tona verujući bez ostatka kako ni jedna nota ili pauza kod Baha nisu slučajni. Iako je sve bilo veoma dobro izmereno i dozirano, najubedljiviji utisak na publiku je ostavio način na koji je sve utisnuto u klavijaturu. Fascinirao nas je Madžarev neverovatni tuše, rafinirani, sofisticirani, kao i prebogata i preširoka skala dodira sa dirkama klavira koji pod njegovim prstima poseduje sve nijanse i valere, svu mekoću, čvrstinu i široku paletu nijansi između krajnjih kategorija. Ovaj deo njegovog pristupa delovao je kao edukativna nastava iz Bahovog pijanizma, a nas je podsetio na najveće majstore iz prošlih vremena.
Izvedene ove večeri u parovima, po dve partite jedna za drugom, između parova su sledile dve pauze, dovoljno govore o težini koncentracije, o iscrpljivanju i posvećivanju. A Madžar je od onih sveštenika muzike koji poniru u najdublje slojeve muzike i dajući se bez ostatka publici. 
Nekad skarlatijevski i klavsenski ljubak, nekad orguljski dubok i raskošan njegov pijanizam, toliko drugačiji od ostalih tumača Bahove muzike, ove večeri ushitio je punu salu posetilaca. Činilo se da, iako je koncert potrajao mnogo duže od uobičajenog, moglo se uživati cele noći, u neograničenom vremenu, toliko je sama muzika bila racionalna, osmišljena, logičnog toka raspoređenog unutar svakog stava i među njima, kao u okviru parova partita, tako da je publika ovacijama sačekala kraj. 
Uvek drugačiji, sa novim programima, sa stalnim preispitivanjem stava prema muzici, duboko utemeljenim u samim partiturama autora koje poštuje bez ikakvih, danas pomodnih, sloboda i improvizacija, Madžar je svojim dolascima u Beograd i koncertima na Kolarcu značajno pomerao granice umetnosti i granice izvođaštva.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Polica za sardine
Engleski dizajner srednje generacije Majkl Mariot, pokrenut idejama Viktora Papaneka, teoretičara dizajna iz sedamdesetih godina prošlog veka, pokušao je stolicom za odlaganje metalnih kutija sa sardinama da skrene pažnju na nekoliko stvari. Pre svega na zaštitu životne sredine od proizvodnje mase nepotrebnih, suvišnih predmeta koji samo troše dragocene sirovine da bi bile izrađene i zagađuju okolinu jer, kao suvišne, ubrzo završe u smeću; zatim na mogućnost reciklažne upotrebe materijala koji je već jednom bio korišćen za izradu predmeta, i da umesto da bude odbačen bude ponovo iskorišćen na pravi način; kao i na podizanje svesti kod ljudi o tome da su stvari sa kojima živimo naši prijatelji.
– Kao dizajner trećeg milenijuma, koji je svoju karijeru započeo na kraju drugog milenijuma, ovakva razmišljanja su mi se nametnula sama po sebi, spontano – kaže Mariot.
Prazne i čiste kutijice za sardine idealne su za odlaganje sitnica koje stoje razbacane po radnom stolu. Svašta može da stane u njih, čak i onda kada je jedini radni pribor – kompjuter. Način otvaranja kutijica ima zgodan detalj, koji će poslužiti kao drška za povlačenje da bi ste kutijice izvukle, baš kao što fioka ima ručku. Ne moraju sve biti prazne, u nekoj može biti čak i sardina, ako ogladnite!
– Savremeni čovek bi trebalo da ima sopstvenu viziju materijalne kulture, stvari treba da budu manje izuzetne a više nešto čime ćemo deliti svakodnevicu. Budimo selektivni, ne dozvolimo da ono što je blizu, smeta – savetuje dizajner Mariot.
----------------------------------------------
Uloga dizajnera je da rešava probleme
Britanski dizajner Majkl Mariot je rođen 1963. u Londonu. Prvo je studirao dizajn nameštaja na tamošnjem koledžu a zatim je studije nastavio na kraljevskoj Akademiji za umetnost. Posle diplomiranja, 1993. otvorio je i dizajn-studio, gde je počeo da projektuje za enterijer i da sam radi prototipe u radionici. Bili su to jednostavni i efektni komadi, pri čemu je često koristio reciklirane materijale. Napominjao je: „Provodim dosta vremena posmatrajući stvari oko sebe, svoje najbliže okruženje. Analiziram stvari sa aspekta materijala, funkcije, upotrebe, veličine, oblika, boje, teksture, finiša, odnosa forme i materijala. Oduvek me je interesovalo kako se stvari prave i koriste, čemu služe. Mislim da je moja uloga kao dizajnera, da rešavam probleme, a ne da ih stvaram.”

CEMI: Koalicija DPS osvojila 39 od ukupno 81 mandata
PODGORICA – U Skupštini Crne Gore, koja ima 81 poslanika, najviše mandata - 39 imaće koalicija Demokratske partije socijalista (DPS), Socijaldemokratske partije (SDP)i Liberalne partije (LP), saopštio je Centar za monitoring (CEMI), na osnovu uzorka sa oko 90 odsto biračkih mesta.
Prema istim podacima, opozicioni Demokratski front imaće 20, Socijalistička narodna partija devet, a novoosnovana Pozitivna Crna Gora sedam poslaničkih mesta.
Koalicija DPS, SDP i LP, prema sadašnjim podacima, neće moći sama da formira vladu, ali se ocekuje da će biti sklopljen postizborni savez sa Bošnjačkom strankom (BS), koja je dobila tri mandata i Hrvatskom građanskom inicijativom (HGI) i Demokratskom unijom Albanaca (DUA) koje su osvojile po jedan mandat.
Jedan mandat je, prema dosadašnjim podacima, osvojila i stranka Forca, koja , takođe, predstavlja Albance.
------------------------------
Lekić: Izbori označili početak kraja vladavine DPS
PODGORICA – Crnogorske opozicione stranke različito su reagovale na rezultate parlamentranih izbora, ali su sve kao kvalitet istakle to što vladajuća koalicija Mila Đukanovića nije osvojila apsolutnu većinu pa će joj za formiranje vlade biti neophodne stranake manjinskih naroda.
Lider Demokratskog fronta (DF) Miodrag Lekić pozvao je manjinske stranke da prilikom formiranja većine "budu na visini zadatka" i najavio da će Front, koji je nakon ovih izbora najjača opoziciona snaga u parlamentu, razgovarati sa svim "demokratskim snagama" u zemlji o formiranju "vlade jedinstva".
"Ovo je početak kraja vladavine DPS-a" , poručio je na konferenciji za medije Lekić , čiji je Front prema preliminarnim podacima osvojio 20 mandata.
Front koji čine NOVA i Pokret za promene je osvojio sedam mandata više nego što su u prethodnom sazivu skupštine imale zajedno ove dve partije.
Lider do izbora najjače opozicione stranke, Socijalističke narodne partije (SNP), Srđan Milić, čija je partija prema preliminarnim rezultatima pala sa 16 na 9 mandata, nije krio razočarenje rezultatima svoje partije.
Milić je na konferenciji za medije kazao da je "razočaran brojem glasova" koje su osvojile vladajuće Demokratske partije socijalista (DPS) i Socijaldemokratska partija (SDP), ali je ukazao da je kvalitet izbora taj što manjine odlučuju o vladi.
Parlamentrani status obezbedila je uoči izbora formirana Pozitivna Crna Gora sa sedam osvojenih mandata.
"Pozitivna Crna Gora je postala značajan politički faktor", ocenio je politički direktor te partije Srđan Perić, napominjući da je ta partija uoči izbora saopštila svoj koncept manjinske vlade.

Krijumčarena roba plavi BiH
Od našeg stalnog dopisnika
Banjaluka - Uprava za indirektno oporezivanje (UIO) BiH donela je novu Naredbu o nadležnosti carinskih ispostava za carinjenje određenih vrsta roba iz azijskih i afričkih zemalja,  saopštio je juče načelnik Odjeljenja za komunikacije UIO Ratko Kovačević.Odluka je donesena zbog znatne količine krijumčarene robe na tržištu BiH i ekstremno niske carinske vrednosti uvozne robe na koje se plaćaju uvozne dažbine. 
On je na konferenciji za novinare u Banjaluci pojasnio da je analiza UIO pokazala da je jedan par cipela poreklom iz Kine prijavljivan za uvozno carinjenje po ceni od 0,40 maraka, te su na tako prijavljenu i prihvaćenu carinsku vrednost obračunate i plaćene uvozne dažbine carina i porez na dodatnu vrednost (PDV). 
„Zbog toga su novom Naredbom određene carinske ispostave u Gradišci, Tuzli, Grudama i Sarajevu kao isključivo nadležne za carinjenje robe poput tekstila, obuće, kože, kozmetike, autodelova, bicikala poreklom iz Azije i Afrike“, rekao je Kovačević. 
On je najavio da će UIO će izvršiti naknadnu carinsku kontrolu u svim onim postupcima uvoznog carinjenja gde se roba carinila po ekstremno niskim vrednostima, utvrditi i eventualnu odgovornost u lancu uvoznik – špediter – carinska služba i izvršiti naknadni obračun i naplatu uvoznih dažbina. 
Kovačević je istakao da su službenici UIO u petak i subotu sproveli akciju suzbijanja krijumčarenja na prostoru „Nova pijaca“ Porebrice, Gradačac, pri čemu su kontrolišući 16 pravnih i fizičkih lica, od deset oduzeli raznu tekstilnu robu i obuću čija se ukupna tržišna vrednost procjenjuje na 300.000 maraka, dok je kod šest lica utvrđeno da u trenutku kontrole nisu iskazali promet u iznosu od 120.000 maraka, na koji se trebao obračunati i platiti PDV. 
„Za privremeno oduzetu robu nije postojala dokumentacija o poreklu kao ni dokazi da je ta roba prošla zakonom predviđenu uvoznu proceduru carinjenja, te da su plaćene uvozne dažbine carina i PDV“, dodao je Ratko Kovačević. 
B. Marić

Šuga i vaške najčešće napadaju decu
Nemoguće je utvrditi broj građana u čijoj su se kosi odomaćile vaške, jer se od tog parazita pacijenti leče sami – iščešljavanjem vlasišta gustim češljem i pranjem kose specijalnim šamponom. Oni na koje se, međutim, okomio parazit „šugarac” ne bi nikako smeli da preuzmu stvar u svoje ruke, jer su se zarazili komplikovanijim zaraznim oboljenjem – šugom. 
U Beogradu je u toku prošle godine registrovano 943 obolela od ove infektivne bolesti, 171 pacijent više nego 2010. Kako tvrdi dr Dubravka Đerić, dermatovenerolog Zavoda za kožne i venerične bolesti, šuga je uvek prisutna i veoma lako se prenosi – preko kože, posteljine, odeće, peškira, seksualnim putem... 
– Gotovo da nema dana da u ambulantu ne svrati bar jedan pacijent zaražen šugarcem. Ovo oboljenje je veoma rasprostranjeno i ne treba ga vezivati samo za nečistoću jer šugu mogu dobiti i oni koji vode računa o ličnoj higijeni samo zato što su bili u kontaktu sa zaraženom osobom. Higijena nije garancija da je nećete dobiti – uverava dr Đerić.
Problem je u tome što od šuge, isto kao i od vašaka, najčešće obolevaju najmlađi. U rizičnoj grupi su deca od pet do devet godina, dok se vaške goste krvlju mališana koji borave u kolektivu, pogotovo u vrtićima. Ovi paraziti ne zaobilaze ni školarce, a čak ni stariji nisu pošteđeni. 
– Osnovni simptom je svrab po telu, i to u donjem delu stomaku, unutrašnjoj strani ruku i nogu i oko dojki. Najčešće se javlja u toku noći. „Šugarac” kopa hodnike po koži gde polaže svoja jaja, što kod pacijenta izaziva osećaj svraba. Šuga je prisutna u porodici, jer ako je jedan član oboleo, obavezno je lečenje i ostalih u domaćinstvu. Problem se najčešće rešava korišćenjem sumporne masti u trajanju od sedam dana – ističe dr Đerić. 
U ambulantama prestoničkih domova zdravlja ovih dana ne beleži se povećan broj pacijenata koji se žale da su u kosi primetili nezvane goste. To ipak ne znači da se uskoro situacija ne bi mogla promeniti, pogotovo zbog toga što su se mališani kod kojih su inače vaške najviše prisutne, tek vratili u kolektive. 
– Ovi paraziti ne zaobilaze ni predškolce niti školarce. I deca koja ne pohađaju obdanište nisu pošteđena parazita koji se prenose neposrednim kontaktom. Vaška sisa krv na glavi, što izaziva svrab. Na mestu gde se pacijent učestalo češka može doći do stvaranja kraste koja može da se inficira. Vaška polaže svoja jaja, poznatija kao gnjide, koja se čvrsto lepe za koren dlake pa ih je teško skinuti. Roditelji zato treba da obrate pažnju na potiljačni deo detetove glave jer se na tom mestu gnjide najbolje vide – objašnjava dr Branka Sandić, pedijatar u predškolskom dispanzeru Doma zdravlja „Voždovac”. 
Ovaj parazit se leči krajnje jednostavno: kosa se pere specijalnim šamponom koji posle nekoliko munuta treba isprati vodom. Kosu zatim treba dobro očešljati gustim češljem na koji prethodno treba naneti i malo sirćeta. 
– Ono rastvara supstancu kojom se gnjida lepi za dlaku. Ranije su ljudi stavljali petrolej i još štošta na glavu, ali je to danas prevaziđeno i nije preporučljivo – poručuje dr Sandić.
U narodu kruži verovanje da se gnjide „lepe” samo za čistu kosu što je, ističe doktorka, velika zabluda. Vaškama nije važno na kome su se odomaćile već da li na glavi ima dovoljno krvi za sisanje. Zato su redovno pranje kose i kupanje i održavanje čistoće garderobe veoma važni. Vaške mogu da „napadaju” istog domaćina bezbroj puta, ali je kod šuge drugačija situacija.
– Kad se pacijent prvi put zarazi „šugarcem”, period od trenutka inficiranja do pojave prvih simptoma traje oko šest nedelja. Oni koji su već preležali ovu bolest mogu opet da je dobiju, s tim što period inkubacije svaki naredni put traje znatno kraće – objašnjava dr Dubravka Đerić.
----------------------------------------------
Simptomi šuge
– svrab po telu, i to u donjem delu stomaka 
– svrab unutrašnje strane ruku i nogu 
– svrab oko dojki 
– najčešće se javlja u toku noći
Vaške
– sisaju krv na glavi, što izaziva svrab
– polažu svoja jaja, poznatija kao gnjide, koja se čvrsto lepe za koren dlake pa ih je teško skinuti
– na potiljačnom delu glave gnjide se najbolje vide

Beograd kao salon moderne arhitekture
„Zaha Hadid pretvara zgradu ’Beka’ u luksuzni hotel”, naslov je teksta objavljenog u našem listu početkom sedmice, koji je pobudio pažnju stručne, ali, sudeći prema reagovanjima čitalaca, i šire javnosti.
Informacija da je grčka kompanija „Lamda divelopment” angažovala dobitnicu Prickerove nagrade za najveća dostignuća u arhitekturi da osmisli hotelsko-stambeno-poslovni kompleks na Dorćolu, izazvala je niz reakcija: od oduševljenja što će Zahin autorski pečat poboljšati izgled grada, preko primedbi da je za ovaj posao trebalo organizovati međunarodni konkurs, do sumnje da je u pitanju marketinški trik i da projekat nikada neće biti realizovan.
Poslednjih godina, i druga zvučna imena svetske arhitekture povezivana su sa izgradnjom ekskluzivnih objekata u Beogradu: Danijel Libeskind, Santjago Kalatrava, Volfgang Čapeler, Sou Fudžimoto... 
Privilegiju da se iz sveta kompjuterske animacije doseli u realni svet, za sada je izborio hotelsko-poslovni kompleks na Novom Beogradu – zdanje koje je osmislio Boris Podreka biće otvoreno do kraja godine.
Ostvarenje ostalih zamisli uglavnom koče besparica i nerešeni imovinski odnosi... Hotel Zahe Hadid 
Privatni investitor, grčka kompanija „Lamda divelopment”, angažovala je arhitektonski biro Zahe Hadid, čuvene arhitektkinje, da u Ulici vojvode Bojovića ispod Beogradske tvrđave projektuje kompleks od 94.000 kvadratnih metara sa hotelom, apartmanima i poslovnim prostorom.
U toku je javni uvid u urbanistički projekat, a da bi investitor mogao da dobije dozvole za gradnju u zoni spomenika kulture od izuzetnog značaja kakav je tvrđava morao je najpre da izradi plan detaljne regulacije između ulica Tadeuša Košćuška, Dunavske i Bulevara vojvode Bojovića.
Plan je usvojen u gradskoj skupštini u martu prošle godine uz burne polemike u stručnoj javnosti. 
„Lamda” je zgradu „Beka” u stečaju kupila 2007. za 55,8 miliona evra i u budući kompleks uložiće više od 200 miliona evra.
Pre nego što su se odlučili da uposle Zahu Hadid, investitor je pregovarao sa Borisom Podrekom, arhitektom koji je rođen u Beogradu, njegovim britanskim kolegom Džonom Eliotom i grčkom arhitektonskom kućom „Tobazis”. 
 Oblak Sou Fudžimotoa
Međunarodni konkurs za idejno arhitektonsko-urbanističko rešenje objekta koji bi povezao Savsko pristanište i Kalemegdanski park u februaru prošle godine raspisali su Agencija za investicije i stanovanje grada i Urbanistički zavod Beograda.
Pristigla su 135 idejna rešenja a internacionalni žiri je u maju 2011. dodelio dve prve nagrade za dijametralno suprotna pristupa povezivanja reke i centra grada: spiralni objekat Sou Fudžimotoa, arhitekte iz Japana, i pešačku ulicu dugu 300 metara, beogradskog arhitekte Branislava Redžića.
Posle višemesečne saradnje autora i pokušaja da dođu do zajedničkog rešenja prvenstvo je dato radu Fudžimotoa. U toku je izmena plana detaljne regulacije Kosančićevog venca koji obuhvata Beton halu kako bi rešenje japanskog arhitekte postalo njegov sastavni deo. Posle usvajanja plana sledi izrada tehničke dokumentacije. Čapelerova zgrada koja lebdi
Budući centar za promociju nauke biće podignut na 29.000 kvadratnih metara u Bloku 39 i imaće izložbeni prostor, planetarijum, konferencijski centar i naučni klub. „Zgradu koja lebdi” potpisuje austrijski arhitekta Volfgang Čapeler iz Beča, pobednik na međunarodnom konkursu koji je Srbija raspisala 2010. godine, prvi put posle tri decenije. Na konkursu su se takmičila 232 rešenja iz celog sveta.
Objekat će se graditi iz kredita Evropske investicione banke, a investitor je Jedinica za upravljanje projektima koju je osnovala republička vlada.
Prethodne dve godine investitor je pribavio svu potrebnu dokumentaciju i započeo realizaciju glavnog projekta u saradnji sa Čapelerom. U Bloku 39 započeti su pripremni građevinski radovi. Očekuje se da glavni projekat bude završen ove godine, a kompleks do septembra 2014. Libeskindov grad na vodi 
Obilje zelenila, trgova, parkova, biciklističkih i pešačkih staza, okružiće reprezentativnu zgradu visine 250 metara. To su karakteristike projekta „Grad na vodi”, između dorćolske toplane i Pančevačkog mosta za koji je kompanija „Luka Beograd” uposlila svetska imena arhitekture – Danijela Libeskinda i Jana Gela.
Prvobitno predviđenih 2,5 miliona kvadrata stambeno poslovnog prostora treba da se gradi fazno, u toku dvadesetak godina. Libeskind je svoj projekat predstavio 2009. i u intervjuu za „Politiku” rekao da je bez dvoumljenja prihvatio poziv „Luke Beograd” da učestvuje u preoblikovanju dunavskog priobalja:
„To nije samo bitan projekat za lokalnu zajednicu. Primer je kako da se istorijska metropola spusti na obalu Dunava, žilu kucavicu, a istovremeno napravi održivi grad za 21. vek. Takav grad neće biti satkan samo od čelika i stakla već će ponuditi i novi kvalitet života”.
Možda bi deo projekta već bio stvarnost da „Luka Beograd” i grad ne vode godinama sudski spor oko prava korišćenja zemljišta na desnoj obali Dunava.Podrekin muzej nauke i tehnike i hotel
Boris Podreka, rođeni Beograđanin i građanin sveta, pre pet godina dobio je prvi put priliku da ostavi pečat u rodnom gradu i projektuje muzej nauke i tehnike. Na poziv Ministarstva kulture trebalo je da preuredi i dogradi staru zgradu u Skenderbegovoj ulici, gde je predviđeno da bude izložena naučno-tehnička baština Srbije.
Idejni projekat je predstavio u Skupštini grada u maju 2007. U prostoru lociranom između dorćolske marine i luke trebalo je da bude smešteno više od 11.000 kvadrata od čega je 4.000 rezervisano za stalnu postavku muzeja. Osim nje, muzej je trebalo da ima galerije za povremene izložbe, depoe, biblioteku, arhivu, kafiće i prodavnice suvenira i kataloga.
Uređenje ove ustanove kulture finansirano je iz Nacionalnog investicionog plana i trebalo je da bude završeno 2009. godine, ali se zbog nedostatka novca stalo na razradi glavnog projekta. 
Ali, na drugom kraju grada, privodi se kraju gradnja ugostiteljsko-poslovnog kompleksa na 6.000 kvadrata u novobeogradskom Bloku 11 između „Energoprojekta” i „VIG plaze”.
Podreka je odgovoran za planiranje savremenog dizajna hotela sa četiri zvezdice. Investitori austrijska kompanija „Falkenštajner” i akcionarsko društvo „Beta nekretnine” u projekat će uložiti više od 40 miliona evra. Kalatravina Filharmonija 
Santijago Kalatrava, čuveni španski arhitekta, prošle godine bio je gost Fondacije Beogradske filharmonije „Zubin Mehta” kao potencijalni arhitekta nove zgrade filharmonije. Tada je rekao da bi za njega bio veliki stvaralački izazov da projektuje koncertnu zgradu u srpskoj prestonici.
Kalatravu su primili gradski zvaničnici, a on je obišao lokacije za buduće zdanje koje su prethodnih godina bile u igri: u Novom Beogradu pored hotela Jugoslavija i Savski amfiteatar prostor između Beogradskog sajma i Beton hale.
To su predlozi koji još nisu potvrđeni urbanističkim planovima, a angažovanje Kalatrave, šansa je da se pokrene rešavanje nagomilanih problema u priobalju Save: vlasništvo nad zemljištem, izmeštanja glavne autobuske i železničke stanice i teretnog saobraćaja iz Savske i Karađorđeve ulice.

Đavolsko i narodno u Đavoljoj varoši
Đavolja varoš –Lepa je jesen u udolinama i na visovima planine Radan. Ovde je milenijumima iznad jednog potoka stihija činila „đavolska” čuda: od zemlje, peska i kamenja stvarala je neobične kule visoke na desetine metara, s kamenim pločama na vrhovima. To je samo ljudima iz okolnih sela bilo poznato vekovima. Oni su ovo čudo prirode nazvali – Đavolja varoš. Pre desetak godina kuršumlijsko turističko preduzeće „Planinka” preuzelo je gazdovanje Đavoljom varoši i uspelo da je uvrsti u red 77 svetskih čuda. A onda su ovamo nagrnuli turisti. U prošloj godini bilo ih blizu 70.000, a u ovoj ih je, kažu, za trećinu više.
Ovdašnji ljudi, kojima je turizam osnov rada, a i velika prilika za preporod celog ovog siromašnog kraja – sve čine da goste dočekaju domaćinski. Tako osmišljavaju i ambijent i atmosferu.
Ako je neko gradonačelnik Đavolje varoši, on mora da je i najveći đavo. Tako su i Radoja Stepanovića obukli u „đavolsko” odelo, koje je sašio Miladin Vuković, poznati krojač iz Kuršumlije. „Kaže meni Radovan Tanasković, naš turizmolog, ako si ti upravnik Đavolje varoši, onda mora da se razlikuješ od ostalih”, kazuje za „Politiku” čovek koji je sve i svja ovde u ovoj divljini, i koji, tako obučen, dočekuje goste.
A njih je i ovom prilikom mnogo, kao da je ovde, među stoletnim bukvama, kakav narodni sabor. I Radoje, i Zlatko Veljović, direktor Prolom Banje, i Radovan Raičević, generalni direktor „Planinke”, posvetili su se grupi novinara iz Rusije koji uređuju turističke rubrike u listovima, revijama i elektronskim medijima.
– U poseti nam je nedavno boravila privredna delegacija Sankt Peterburga. Tom prilikom smo sklopili ugovor da ovoj veliki ruski grad i celu petrogradsku oblast snabdevamo vodom iz Proloma. Reč je o regionu od oko 30 miliona stanovnika, među kojima je i mnogo onih sa urološkim problemima, koje naša voda uspešno leči. Uskoro ćemo i da idemo uzvratnu posetu. Tamo ćemo predstaviti Komitetu za turizam i lekarima naše uspehe u lečenju osteoporoze u Lukovskoj Banji i kamena u žuči i mokraćnim putevima vodom iz Proloma. Time ćemo otvoriti velike mogućnosti zdravstvenog turizma. Jer, u Rusiji ima na desetine hiljada zainteresovanih za lečenje ovih bolesti u našim banjama. Ruski novinari su došli da se i sami uvere i prenesu svojim čitaocima i gledaocima šta sve mogu da vide i koriste kod nas – kaže Raičević, direktor „Planinke”.
A stručnjaci „Planinke” učinili su mnogo da Đavolja varoš bude atraktivna. „Kod nas ti je sve đavolsko”, kroz šalu, objašnjava upravnik Stepanović. Ovde rade likovna i vajarska kolonija, pa slike krase poseban paviljon, a skulpture staze koje vode ka kamenim kulama. A one vode kroz šumske čestare uz atraktivni Crveni potok, pored rudarskih okana iz vremena kralja Milutina, do Đavolje jaruge. Gore, iznad nje su 202 „đavolje” kule. A iznad njih, na 693 metra nadmorske visine, stiže se uz „đavoljske” napore i penje „đavolskim” stepenicama do vidikovca, odakle se vidi i kula Ivana Kosančića, i daleki predeli južne Srbije i Kosova.
Kad se odozgo posetioci vrate, ne mogu da odole a da ne svrate u etno-restoran. I ovde se nude sve „đavolska” jela i pića. Najpre, tu je seosko ognjište, koje se ne gasi i dobro dođe posetiocima kad zastudi. Sa „žive vatre” na drvene stolove iznose se jela dok još ključaju. A ona su sva narodna, kakva su se nekad spremala u ovim krajevima: pasulj prebranac, jagnjetina i teletina u tavčićima, pogače, pite razlivuše, planinsko kiselo mleko u zemljanim ćasama, ali i urnebesno ljuta „đavolska salata”, pa „đavolski ražnjić” na specijalnim verigama... Uz to, naravno, idu i prepečenica iz starih srpskih šljivika, i poznata prokupačka i župska vina...
Čim stigoše ovamo ruski novinari pitaju „gde je ta čuvena srpska rakija”. Kad su je probali, rekoše da su oduševljeni i njome i lekovitim vodama ovdašnjih banja, prirodom. „A najviše ljudima”, kaže Olga Lebedjeva, vodič turističkog preduzeća „Nedelja” iz Sankt Peteburga.
– Ovde još nema smeštaja, pa turisti u odsedaju kod nas u Prolomu i Lukovskoj Banji. Ovamo ih dovozimo kombijima. Sve više je i stranaca, ako ne računamo „naše” Makedonce i Slovence, najviše je Bugara, zatim Francuza, Nemaca, Engleza... Sada se otvaraju velike mogućnosti za dolazak i turista iz Rusije, ali i više hiljada onih koji su zainteresovani da se leče kod nas i u Lukovskoj Banji – kaže Zlatko Veljović, direktor Prolom Banje.

Zrenjaninac na prekookeanskim grdosijama
– Aleksandar Saša Terek duže od decenije krstari svetskim morima i okeanima. Zbog solidne zarade i atraktivnosti posla, san mnogih momaka je da postanu moreplovci. Iskustvo
ovog Zrenjaninca, međutim, navodi ga da mladim ljudima skrene pažnju i na drugu stranu medalje. Posao jeste zanimljiv, ali je mnogo teži nego što se misli.
Saša je pomorsko obrazovanje stekao u Kotoru, gradu iz koga mu je majka. Trenutno radi za kompaniju MSC kao prvi oficir mašinskog odeljenja na velikim brodovima kojima se prevoze kontejneri.
– U ovom poslu je najvažnije da poslodavci steknu poverenje u tebe, jer dok si na brodu odgovoran si za velike vrednosti. Brodovi na kojima radim tovare od pet do četrnaest hiljada kontejnera, što znači da nose teret iznad 100.000 bruto registarskih tona. Svaki propust u mašinskom odeljenju mogao bi skupo da me košta – priča Saša.
Kako kaže, mladim ljudima je privlačna priča o putovanjima, jer obiđeš ceo svet i krajolike koje si viđao samo u filmovima. Međutim, naglašava da je pomorski posao težak i naporan. Na teretnim brodovima mornari retko borave na palubi, a radna mesta su im u potpalublju gde su velike vrućine.
Posada žudi za obalom. A kad se pristane u neku luku, to ne znači i odlazak „u život“. Zaposleni, i kad brod stoji, imaju mnogo posla na velikim brodovima. Ponekad i više od 15 sati rade uz brodski motor, a nakon remonta, od mašinskog ulja skoro da ne mogu oči da otvore.
Savremena kompjuterska oprema i komunikacijski sistemi danas su moreplovcima najveća podrška. U luci Roterdam skoro da ne možete videti čoveka, utovar i istovar broda odrađuju roboti i kompjuteri.
I strepnja moreplovaca od nevremena polako iščezava. Zahvaljujući pomoći meteorologa, koji preko satelita i interneta šalju izveštaje o kretanju oluja, brodovi se sklanjaju sa uraganskih puteva.
Plovidba na ovim grdosijama, priča Saša, znači pre svega veliku odgovornost. Na brodu je veća disciplina nego u vojsci. Pomorci vole da kažu da je na brodu kao u zatvoru, samo što je ovde u pitanju dobrovoljno zatočeništvo.
– Nema tu mnogo filozofije, radnici na brodu su tu zbog zarade, a poslodavci ih drže kako bi ih sa što manje troškova što bolje iskoristili. Teretnjak je primer globalizacije i ukrštanje interesa jačih i slabijih – objašnjava prvi brodski mašinac.
Saša poručuje onima koji su zainteresovani da se ukrcaju na brod da povedu računa o zamkama.
– Treba se čuvati agencija koje traže novac unapred. Koliko ja znam za takve poslove se ne daje novac i ako ga neko traži, to je prevara. Treba voditi računa prilikom potpisivanja ugovora i obavezno imati u vidu obavezu da budu u skladu sa asocijacijom ITF, a reč je o sindikatu pomoraca koji štiti njihove interese – naglašava naš sagovornik.
– Bez obzira na mogućnost da se svaki dan čujem i vidim sa suprugom i decom, koji su u Zrenjaninu, da se mogu javiti roditeljima i bratu kad god poželim, nostalgija je najveći problem. Kad se na brodu upoznam sa novim kolegama, jer posade nikad nisu iste, kad posao uđe u kolotečinu, stigne me nostalgija i tada jedinu pomoć imam u laptopu, razgledajući porodične fotografije i slušajući muziku – kaže zrenjaninski moreplovac.

Lovci su bolji od političara
Drago Kekanović (1947), pripovedač, romansijer, pesnik, dramski pisac, scenarista, dugogodišnji urednik i dramaturg u Dramskom programu Televizije Zagreb, odnosno Hrvatske radio-televizije, ovogodišnji je dobitnik nagrade „Svetozar Ćorović”, koja se dodeljuje na Ćorovićevim susretima u Bileći, za roman „Veprovo srce”, koji je objavila Srpska književna zadruga (SKZ), u jubilarnom „Kolu”, o 120. godišnjici SKZ.
Kekanović je autor pesničke knjige „Svetlost šume”, zbirki priča „Mehanika noći, spisi”, „Večera na verandi”, „Ledena šuma i druge kratke priče”, „Na nebu”, romana „Potomak sjena”, „Ivanjska noć”, „Riblja staza”, „Američki sladoled”… i više drama i scenarija.
Roman „Veprovo srce”, u čijem podnaslovu stoji: Lovački roman, govori o poslednjem ratu i raspadu Jugoslavije.Zemlja se raspala zbog neke više sile, zbog usuda, zaboravne istorije i prevrtljive politike. Ne imenujete krivca?
Moja tri lovca na vepra, u jednoj zabačenoj slavonskoj šumi, u septembru i oktobru, sada već davne 1991. godine, toliko su zaslepljena svojom lovačkom strašću da odbacuju realne činjenice o ratu i raspadu jedne zemlje. Svaki će od njih to „odbacivanje” realnosti i tu lepotu jedne strasti, platiti, naravno svaki od njih – na svoj način. Nijedan od njih ne zna odgovore na tako velika pitanja, a kako sam ja njihov legitimni (pripovedački) zastupnik, jer svaka odgovorna priča ima naravno svoj diktat, ne znam ih ni ja. Na meni je bilo da svedočim njihove lovačke, što znači i ljudske muke, a kako će se one, te muke, uklopiti u istorijsku ili politikološku recenziju jednog razdoblja, na drugima je da odgovore. To je izvan moje pripovedačke ingerencije, jer su uvek, pa i dan danas, zaludno jadni oni pripovedači koji znaju odgovore na sva pitanja.
Ipak, sačuvalo se bratstvo po strasti za lovom. Da su se političari ponašali kao lovci, možda se zemlja ne bi ni raspala?
Da, vi sugerišete, a ja vam svesrdno potvrđujem: lovci su bolji. Ne zato što mi se sada ukazuje dobra prilika da „razbijam” uobičajene stereotipe o ljudima koji ustreljuju nemoćne i jadne životinje, jer lov to nikako nije, a još manje da branim ponosne osmehe lovaca nad lešinama odstreljenih „kapitalaca”, koje su im uslužni lovočuvari naterali na nišan, a možda i sami odstrelili, pa lovački ponos prepustili nekom lokalnom političkom moćniku. Ne mislim na to. Čim se lov utkao u potku moje priče, znao sam da će preda me nahrupiti mnoštvo predrasuda, a dobronamerni i pametni, ljudi iz izdavačkog sveta, još mi i sada zameraju što sam svoj roman označio tako profanom podžarovskom odrednicom: lovački roman. Njihov je osnovni prigovor: koja će domaćica kupiti lovački roman? A moj je odgovor: E, baš ona koja tog dana priprema za svoje goste srnetinu u saftu sa njokama ili veprovinu „a la vild” sa prelivom od borovnica. Baš na takve domaćice računam. A da je lov stariji od čoveka, pre nego što je stao na dve noge, ne treba valjda da podsećam. 
Srbi su bili veliki gubitnici. Ali, kaže jedan od junaka, vreme sve poravna i izjednači. Život se nastavlja?
U predasima između dva lova, moje lovce muče i takva pitanja. Ali se oni opet vraćaju vepru, strast je jača od razuma i pameti, i život se naravno uvek nastavlja. Bez obzira (ružnog li sportskog žargona), na „dobitke” i „gubitke”. Lepi, prokleti život.
Kako je bilo živeti u Zagrebu tih ratnih godina uz parole: „Smrt – Srbima”, „Psima i Srbima – ulaz zabranjen”?
Na to pitanje, i na druga, nadam se, najbolje odgovara moj narator, advokat Ranko Musulin. Kada svojim starim lovačkim drugovima iz zavičaja prepričava, u jednom internet-kafeu u Beču, svoj poslednji lov u Slavoniji. U tom lovu, njegova su lovačka „braća” jedan dečak, vojni begunac i jedan starac. Ni jedan ni drugi nisu videli te parole. One su delo naratora „Veprovog srca” i on će vam, bolje od mene, reći šta je stvarno bilo.     
Od komšija su stizale poruke: „Beži, da ti se nešto ne dogodi. Kao što se nekima već dogodilo”! Kakva ironija?
Za svakog pripovedača, realne komšije su veliki izazov, jer su i „komšije” i „susedi”, oni u kojima se ogleda celi grad. Da, oni su nametnuti stereotipi kojima je teško odoleti da ih ponekad jednostavno ne „prepišeš” i uneseš u tkivo proznog teksta. Verujem da su istom logikom, baš istom, oni ušli u priču mog naratora Ranka Musulina, u vreme kad je donosio odluku da se zauvek odseli iz rodne kotline i zavičajnih šuma.    
Jedan od junaka kaže da nema ljudske sile koja može da razori ono što je drug Tito stvorio. Srbi u Hrvatskoj, očigledno, nisu verovali da će se Jugoslavija raspasti?
Dobro ste uočili životni kredo mog starog lovca Malog Mitra. Koliko on, sa takvim svojim stavom, „prekriva” i ostvaruje očekivanja drugih, ovde je samo u funkciji priče, pripovesti, kao takve; za mene je on, sa stanovišta pripovedačke strategije, sasvim legitiman lik, iza kog stojim, naravno. Kao što ću sutra već, možda, morati stajati i iza onih likova koji misle potpuno suprotno njegovim osećajima i mislima.  
Pokazujete zavidno znanje o lovu i oružju. Da li ste lovac?
Takve stvari se uče od malih nogu. I ne uče se, već upijaju. Sve što znam o lovu, naučio sam od oca i ujaka. I ko bi se drugi još u lovu brinuo za radoznalo dete? U mojoj rodnoj Slavoniji, tamo po našim potpačkim selima, nedeljni su lovovi bile male svečanosti; nisam ih mogao izbeći i da sam hteo. Proglasili bi me za čudaka. Inače, oružja nemam, nikada ga nisam nosio, ali o njemu sam sve naučio od sjajnog i nepravedno zaboravljenog zagrebačkog pripovedača Bogdana Stopara. On mi je ponudio saradnju u „Lovačkog vjesniku”, gde sam desetak godina pisao za najbolji lovački časopis u Evropi. I pokojni Bogdan je imao razumevanje za nekoga ko ide u lov, a nema snage da puca u živu metu. Odgovor dakle glasi: I jesam i nisam lovac. Voleo bih naravno da sam pravi lovac, formalno i jesam, ali se zadovoljavam „lovom” na priče.
Obični Zagrepčanec
Kako je danas biti srpski pisac u Zagrebu?
Uskoro će pola veka kako sam došao u Zagreb. Osećam ga kao svoj grad i nisam dozvolio nikakvim takozvanim spoljnim okolnostima da ugroze tu ljubav. Nedavno sam doživeo najveću satisfakciju što se toga tiče: kad me nisu mogli uveriti u nekakve svoje nakaradne stavove, oponenti su odustali s rečenicom: ma pusti ga, on je obični Zagrepčanec. A u toj sam raspravi potukao nekakve tobožnje „stare” Zagrepčane. Što bih tražio više?

Kad Martić postane Ožujučić
Leskovac – U okviru 6. Književnog festivala „Think tank town”, u Leskovačkom kulturnom centru, nedavno je organizovan okrugli sto posvećen problemima prevodilaštva u doba tranzicije, na kojem su o svojim iskustvima govorili književnici i prevodioci iz Srbije, Hrvatske, BiH i Češke.
Učesnici su se složili da je prevodilaštvo u krizi, da je vrednost rada prevodilaca opala, da su kompjuteri uticali i na ovu oblast, ali je bilo reči i o uljezima koji skinu tekst sa interneta, pa ga ponude urednicima kao sopstveni prevod.
Posebno je zanimljivo iskustvo u međusobnom prevođenju rastočenog srpskohrvatskog jezika u srpski, hrvatski, bosanski i crnogorski jezik. Prevodilac iz Zenice Venita Popović rekla je da se u BiH prevodi sve i svašta sa srpskog na bosanski, sa bosanskog na hrvatski i tako u krug, pri čemu dolazi do tragikomičnih situacija, tako recimo na kutiji cigareta tri puta piše „pušenje ubija”.
Dešava se da prevodioci ispišu ključne reči sa jednog na drugi jezik, pri čemu je tjedan – sedmica, mart – ožujak, pa je u Zeničko-dobojskoj županiji ministar Martić, koji je doneo neku odluku, u hrvatskoj varijanti „Službenog lista” potpisan kao ministar Ožujčić.
Naučna radnica, spisateljica, urednica i prevodilac Irena Lukšić iz Zagreba, ispričala je kako se dovija da privoli ljude da čitaju prevođenu književnost. Snimila je film „Na tragu klasika”, u kojem je objavila recepte jela koja se pojavljuju u romanima i novelama.
Njena kuvarica se zove „Blagovati na tragu klasika”. Prožeta je informacijama o knjigama iz kojih su recepti, gde i kako se pojavljuju jela, kako se jedu. I čitaoci su se upecali. Sada priprema bedeker o putovanjima autora u kojima će opisati gradove u kojima su bili.
Zorislav Paunković iz Beograda smatra da je vrednost rada prevodilaca opala i da je to nedefinisana i neregulisana kategorija. Kompjuteri su, po njegovom mišljenju, doneli vrlo važne promene u određivanju prevodilačkog učinka.
U vreme pisaćih mašina, prevodioci su za mesec dana radili po četiri, pet štamparskih tabaka ili 1.680 slovnih znakova, a na kompjuteru se taj broj povećao na 1.880. To utiče na kvalitet rada.
Prevodilac iz Beograda Miljurko Vukadinović kaže da više nema tržišta knjiga i da je ovo kulturno dobro postalo devojka sponzoruša. Ako imaš sponzora, imaš knjigu, ako nemaš sponzora, nema knjige. Tržište forsira neku osrednju i slabu literaturu, aljkavo prevedenu, bez lektorske intervencije i uobičajene procedure, kaže Vukadinović.
Leskovački književnik Saša Stojanović. kao jedan od problema istakao je prevođenje između Srba i Hrvata ili Srbije i BiH, gde se prevodilački trud sastoji u prevođenju ekavice u ijekavicu i obrnuto. Drugi problem je nezaštićenost prevodilaca.
– Znam knjigu koja je za dva dana na sajmu prodata u 1.300 primeraka, a stoji da je tiraž 1.000 primeraka. Takođe znam knjigu koja je izdata u dvadeset izdanja, a stoji prvo izdanje, rekao je Stojanović. On smatra da treba da se uvede porez na fotokopir aparate i nosače zapisa (CD) i da se novac usmeri književnicima i prevodiocima.
Univerzitetski profesor francuskog jezika Dušan Janjić ukazao je na to da se klasici objavljuju sa prevodima od pre stotinak godina. Prevodilac je ipak stvaralac koji treba da unese u delo neki svoj senzibilitet, smatra Janjić.
Prevodilac finske književnosti Marketa Hejkalova iz Praga rekla je da je situacija u Češkoj bolja u odnosu na raniji period. Po njenom mišljenju, država bi trebalo da podrži prevođenje sopstvene književnosti.
Češka i druge zemlje EU izdvajaju novac za promovisanje kulture svojih zemalja, jer je to mnogo jeftiniji način promocije zemlje u odnosu na neke druge velike kampanje.
Književnik iz Sarajeva Stevan Tontić, koji se bavi i prevođenjem sa nemačkog, naveo je primer Nemaca, Austrijanaca i Švajcaraca, koji su napravili mrežu za podršku prevođenja književnosti sa nemačkog jezika na jezike Balkana.

Imovina na Kosmetu nezaobilazno pitanje
Naš predlog da se pregovori s Prištinom podignu na najviši nivo podrazumeva političke pregovore o statusu naše južne srpske pokrajine, kažu upućeni, ali u tim razgovorima moraju, bez sumnje, biti i pitanja imovine Srbije i drugih potraživanja.
Direktor Kancelarije za Kosovo i Metohiju Aleksandar Vulin izjavio je da Vlada Srbije priprema platformu za političke pregovore, ali detalji tog dokumenta neće biti poznati javnosti sve dok se druga strana ne izjasni o tome da li želi političke pregovore.
– Platforma se radi. Detalji su poznati svima koji u tome učestvuju, ali nije uobičajeno da Beograd saopštava svoje stavove, a da se druga strana uopšte ne izjasni ni da li želi političke pregovore – rekao je Vulin.
On je napomenuo da postoji samo spremnost Prištine na tehničke pregovore, odnosno da se primeni ono što je do sada postignuto tehničkim sporazumima.
Zvanični Beograd je više puta davao do znanja da ne pristaje na pregovore koje bi neko mogao da shvati kao izraz priznavanja takozvane kosovske nezavisnosti.
– Ako je namera samo u tome da sednemo zajedno s najvišim predstavnicima kosovske vlasti i time damo legitimnost nezavisnosti, dijalog na najvišem nivou za Srbiju nije prihvatljiv – rekao je premijer Ivica Dačić.
Dr Boris Begović, profesor ekonomskog fakulteta i član delegacije Srpskog pregovaračkog tima na razgovorima 2006. i 2007. godine u Beču o budućem statusu Kosova i Metohije, smatra da su pitanja imovine i potraživanja u budućim pregovorima Beograda i Prištine nezaobilazna.
– Ako je reč o političkim pregovorima, koji treba da reše status Kosmeta, pitanje imovine ne može da se zaobiđe – kazuje Begović. – Bez pregovora o imovini, spoljnom dugu, o nasleđenim obavezama i o potraživanjima bilo koje vrste, nema statusnih pregovora.
Takozvani razgovori o praktičnim pitanjima za Begovića su „bacanje prašine u oči”, odnosno zamagljivanje suštine.
– O „praktičnim pitanjima” mogu da razgovaraju privatna lica. Ovde je reč o političkim pregovorima – izričit je Begović.
Kad god je u protekloj deceniji Priština posezala za svojinom u južnoj srpskoj pokrajini, zvanični Beograd je jasno stavljao do znanja da će se boriti za svoja prava i svoje vlasništvo.
Jer, srpske državne institucije su procenile da je ukupna vrednost nepokretnosti na koje pravo polaže država, njena privredna i javna preduzeća oko 220 milijardi dolara. Pored toga, privatna imovina više od 30.000 srpskih porodica, koje su proterane po dolasku međunarodnih trupa 1999. godine, vredi najmanje četiri milijarde dolara.
Uprkos protivljenju tadašnje Vlade Srbije, sa kojim su upoznate i institucije međunarodne zajednice, Civilna misija Ujedinjenih nacija na Kosmetu (Unmik) od 2002. godine je sprovodila nakaradnu privatizaciju društvenih firmi.
Neophodnost privatizacije na Kosmetu srpska vlada nije osporavala. U svojim apelima upućenim Misiji UN na Kosmetu, Svetskoj banci, Komisiji Evropske unije i drugim međunarodnim faktorima samo je tražila da se poštuju važeći međunarodni standardi zaštite svojine i poverilaca.
Uključujući i prava izbeglih Srba i drugih koji su bili zaposleni u tim preduzećima. Posle više od godinu dana, privatizacija je privremeno obustavljena, da bi nakon izvesnog vremena bila nastavljena.
„Unmik” je svemu kumovao, a izvršilac je bila Kosovska poverilačka agencija (KPA). Bez prethodnog utvrđivanja vlasništva, suprotno Rezoluciji 1244 Saveta bezbednosti UN i direktno na štetu vlasnika preduzeća iz Srbije, koja je i najveći vlasnik kapaciteta na Kosovu i Metohiji, KPA je sve firme predviđene za prodaju proglasio društvenim, uključujući i one koje su posle 1989. godine promenile vlasničku strukturu. KPA je dato pravo upravljanja nad preduzećima, a zatim se pristupalo njihovoj privatizaciji ili likvidaciji.
U 95 odsto privatizovanih preduzeća novi vlasnici postali su Albanci, po oprobanoj metodologiji – izdvajalo se sve što je vredno, a zatim se osnivala posebna firma ćerka. Ona se prodavala na tenderu, a firma majka preuzimala je sve obaveze.
Nad njom se odmah sprovodila likvidacija, tako da poverioci iz trećeg kruga podmirivanja ne mogu da naplate svoja potraživanja. Sva imovina koja nije uključena u prodaju po navedenoj metodi, prodaje se u procesu likvidacije.
Prema saznanjima bivšeg Ministarstva za Kosovo i Metohiju, do 31. marta 2010. na Kosmetu je ukupno privatizovano 545 društvenih preduzeća. U kosovski privatizacioni fond prikupljeno je više od 460 miliona evra.
Prema planu Kosovske privatizacione agencije, preostalo je da se proda još nekoliko stotina firmi.
Većina ih je na severu Pokrajine, u mestima sa većinskim srpskim stanovništvom. Među njima je RMHK „Trepča” i kompleks hotela i skijališta „Brezovica”, kao i neka javna preduzeća. KPA je procenila da njihova vrednost premašuje dve milijarde evra.
Mnoga preduzeća i banke iz centralne Srbije podnosila su tužbe nadležnom „Vrhovnom sudu Kosova”. Te tužbe su odbacivane kao neosnovane, a tužioci upućivani na Međunarodni sud u Strazburu.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Građanima će biti vraćen iznos uvećanog PDV-a za struju
BEOGRAD – Ministarstvo finansija i privrede saopštilo je da će pripremiti odluku koja će omogućiti da „Elektroprivreda Srbije” svim građanima, uz naredni račun, vrati iznos uvećanog poreza na dodatu vrednost (PDV) za struju koju su koristili u septembru, odnosno u vreme kada povećana stopa PDV nije bila na snazi.
Ta odluka će se naći već na sledećoj sednici Vlade, najavljeno je iz Ministarstva.
Tako će građanima i privredi kroz račun za utrošenu struju koji će im EPS isporučiti u novembru, biti vraćen iznos za uvećani PDV.
Ministarstvo je napomenulo da Zakon o PDV jeste definisao da visina stopa koja će biti primenjena zavisi od toga kada je izvršen promet dobra, odnosno u ovom slučaju, kada je struja očitana.
Kako je struja očitana u oktobru, elektrodistribucije su primenile poresku stopu u skladu sa zakonom.
Međutim, nije pravedno da građani plaćaju viši porez za struju koju su trošili ranije samo zato što je obračun vršen u oktobru i što zakon nije najpreciznije predvideo taj prelazni period sa jedne na drugu poresku stopu, navedeno je u saopštenju.
Takva odluka Ministarstva, prema saopštenju, neće biti na štetu EPS, jer će i elektrodistribucije biti u obavezi da uplate manji iznos poreza u budžet.

Osuđeni za ubistvo Tatona sumnjaju u Viši sud u Beogradu
Odbrana osuđenih za učešće u ubistvu francuskog državljanina Brisa Tatona 2008. podnela je zahtev Apelacionom sudu u Beogradu da bilo koji sud u Srbiji osim Višeg suda u Beogradu odluči o zahtevu za ponavljanje postupka, jer sumnja da beogradski sud opstruiše taj proces.
Branilac jednog od pravosnažno osuđenih Svetozar Vujačić rekao je Tanjugu da krivično vanpretresno veće Višeg suda u Beogradu ni posle 45 dana nije odlučilo o zahtevu odbrane za ponavljanje postupka, koji mu je podnet 30. avgusta, a napisan je na svega dve strane. Vujačić tvrdi da je Viši sud pristrasan, jer je prvostepenu presudu za ubistvo Tatona donela tadašnja sudija u tom sudu Mirjana Ilić, koja je kasnije postala disciplinski tužilac u Visokom savetu sudstva, koji odlučuje o pokretanju postupka za razrešenje sudija.
Prema njegovim rečima, odbrana od Apelacionog suda traži da se odredi bilo koji drugi viši sud u Srbiji da odluči o zahtevu za ponavljanje postupka jer sumnja da će beogradski sud doneti pravičnu odluku.
Vujačić je ranije rekao Tanjugu da je zahtev za ponavljanje postupka napisan na dve strane, na jednoj je sam predlog, a na drugoj je izjava očevica tuče na Obilićevom vencu u kojoj je na smrt pretučen Taton, penzionisanog policajca Dragana Crepulje koji tokom prvog postupka nije svedočio. Crepulja, koji tvrdi da Taton nije bačen sa ograde zida od četiri metra, već da je sam pao, predlagan je za svedoka u drugostepenom postupku za ubistvo Tatona, ali Apelacioni sud nije to prihvatio.
Ukoliko tročlano vanraspravno sudsko veće tog suda usvoji zahtev, postupak će biti ponovljen u odnosu na svih 14 navijača „Partizana” koji su učestvovali u masovnoj tuči na Obilićevom vencu 17. septembra 2008. kada je na smrt pretučen Taton, navijač francuskog Tuluza.
Ponavljanje postupka se traži jer ni prvostepeni, Viši sud u Beogradu, niti Apelacioni nisu kao dokaz cenili Crepuljinu izjavu, kao ni transkript telefonskog poziva prolaznice, koja je Hitnoj pomoći prijavila da je Taton pao preko ograde, odnosno da nije bačen. Transkript razgovora dobili su, kako tvrde, od Hitne pomoći s potpisom direktora te ustanove.

POLITIKA SAZNAJE: Šta se menja u Zakoniku o krivičnom postupku
Sporazumom o priznanju krivičnog dela mora biti precizno određena vrsta i visina kazne i predviđeni instrumenti zaštite prava oštećenog 
Paralelna istraga biće izbrisana iz novog Zakonika o krivičnom postupku, saznaje „Politika”. Neće postojati mogućnost da branilac i okrivljeni vode istragu paralelno sa tužiocem, kako je to sada predviđeno zakonikom, na čijim izmenama radi ekipa stručnjaka.
– To je loše rešenje, jer samo onaj okrivljeni koji je imućniji može da plati branioca da mu vodi paralelnu istragu. To nije ni u skladu sa ciljem istrage – da se pribave dokazi koji će omogućiti javnom tužiocu da donese odluku da li da podigne optužnicu ili da odustane od krivičnog gonjenja. U istrazi treba da se pribave samo oni dokazi koji su u funkciji ovog cilja, kao i dokazi za koje postoji opasnost da se neće moći ponoviti na glavnom pretresu ili bi njihovo izvođenje bilo otežano, na primer ako je svedok bolestan – objašnjava prof. dr Stanko Bejatović, član radne grupe koja privodi kraju rad na izmenama ZKP-a.
Istraga u Srbiji biće „čisto tužilačka”, ali postojaće „sudija za prethodni postupak” koji nadzire sve preduzete radnje. Istraga se pokreće rešenjem javnog tužioca. Na to rešenje okrivljeni i branilac imaće pravo žalbe sudiji za prethodni postupak.
– U zakoniku treba da budu predviđeni instrumenti koji omogućavaju okrivljenom i njegovom braniocu pribavljanje dokaza u njegovu korist. Jedan od instrumenata putem kojih se ovo postiže jeste sudija za prethodni postupak. Isto tako taj sudija treba da bude i subjekat izvođenja dokaza za koje se pretpostavlja da se neće moći ponoviti na glavnom pretresu ili bi njihovo izvođenje bilo otežano. Naravno tu je i mogućnost angažovanja veća suda kao subjekta donošenja konačne odluke po ovom pitanju – kaže dr Bejatović.
To su jedini izuzeci od pravila da sve dokaze u istrazi izvodi javni tužilac.
Okrivljeni može da postigne dogovor sa tužiocem, tako što će potpisati sporazum o priznanju krivičnog dela. I ovde radna grupa unosi značajnu izmenu. Naime, sporazumom se ne može okvirno dogovoriti kazna za okrivljenog, već mora precizno da bude navedena vrsta i visina kazne.
– Sporazum o priznanju krivičnog dela je jedan od veoma važnih i rekao bih nezaobilaznih instrumenata efikasnosti krivičnog postupka i treba ga u svakom slučaju podržati. Međutim, u zaključenom sporazumu između javnog tužioca i okrivljenog i njegovog branioca mora da bude precizirana kako vrsta tako i iznos dogovorene krivične sankcije. U tekstu sporazuma ne može da stoji samo vrsta a ne i iznos dogovorene kazne zatvora, na primer od pet do deset godina. Mora biti precizirana i vrsta i iznos dogovorene krivične sankcije – kaže profesor Bejatović.
Kada tužilac i okrivljeni sklapaju sporazum, onda se krivični postupak znatno skraćuje. Nema glavnog pretresa, odnosno suđenja. Međutim, svaki sporazum između okrivljenog i tužioca mora da potvrdi sud. Ako sud prihvati sporazum, krivični postupak je završen jer sud donosi konačnu odluku. Ukoliko ne prihvati sporazum onda dolazi do klasičnog suđenja.
– U slučaju sporazuma moraju postojati i instrumenti kojima će biti zaštićen položaj oštećenog krivičnim delom. Na primer, on mora da bude obavešten o održavanju ročišta na kojem sud odlučuje o ponuđenom tekstu sporazuma između tužioca i okrivljenog – kaže dr Bejatović. 
U cilju efikasnosti krivičnog postupka je i načelo oportuniteta odnosno celishodnosti.
Tužilac donosi odluku da li je krivično gonjenje u konkretnom slučaju celishodno i može da odustane od gonjenja iz razloga predviđenih zakonom.
– Već se veliki broj slučajeva rešava na ovaj način i proširenje mogućnosti primene načela za krivična dela sa propisanom kaznom zatvora do pet godina, i to bez posredovanja suda, je za pozdraviti. Međutim, nužno je predvideti instrumente zaštite prava oštećene osobe u slučajevima korišćenja načela oportuniteta javnog tužioca. Na primer, kada tužilac odlučuje o odlaganju krivičnog gonjenja, on mora da pruži mogućnost oštećenom da se o tome izjasni. Ili, neophodno je predvideti i instrumente eventualne kontrole odluke javnog tužioca u korišćenju načela oportuniteta – kaže dr Stanko Bejatović.
Iako ovo još nisu zvanični stavovi radne grupe, profesor je objasnio u čemu se sastoje najznačajnije izmene kada je reč o istrazi i instrumentima koji treba da pojednostave i skrate krivični postupak.
Kako saznajemo, radna grupa će u utorak, 16. oktobra, predočiti javnosti prvu verziju izmenjenog i dopunjenog teksta Zakonika o krivičnom postupku. Primena ZKP-a biće odložena, ali ne mnogo. Umesto u januaru 2013. godine, očekuje se da zakonik počne da se primenjuje u aprilu.

Dulić brzo na optuženičkoj klupi ako se optužnica ne proširi
BEOGRAD – Početak suđenja bivšem ministru Oliveru Duliću i njegovim saradnicima trebalo bi da bude zakazan u kratkom roku, pošto se proces vodi po skraćenom postupku, osim ukoliko optužbe ne budu proširene s obzirom na to da tužilaštvo i policija nastavljaju da istražuju slučaj „Nuba invest”.
Shodno Zakoniku o krivičnom postupku, na optužni predlog tužilaštva optuženi nemaju pravo da ulože prigovor, već o ispravnosti optužnice odlučuje samo postupajući sudija.
Optužni predlog podnosi se, naime, sudu umesto optužnice, u skraćenom krivičnom postupku, za krivična dela za koja je zaprećena kazna do osam godina zatvora.
Duliću će suditi sudija pojedinac, a ne sudsko veće, što je takođe u vezi sa krivičnim delom za koje se tereti - najblaži oblik krivičnog dela zloupotrebe službenog položaja, za koji je zaprećena kazna od šest meseci do pet godina zatvora.
Ukoliko sudija oceni da je optužni predlog bez manjkavosti, zakazaće glavni pretres - suđenje.
Tužilaštvo za organizovani kriminal podnelo je u petak optužni predlog Specijalnom sudu u Beogradu protiv Dulića, njegovog bivšeg pomoćnika Nebojše Janjića, kao i direktora „Puteva Srbije” Zorana Drobnjaka zbog zloupotrebe službenog položaja i predložilo da se osude na bezuslovne kazne zatvora.
Krivično delo za koje se terete inače spada u nadležnost osnovnog tužilaštva, ali s obzirom da je Dulić bivši visoki funkcioner osumnjičen za koruptivno krivično delo, nadležno za krivično gonjenje je tužilaštvo za organizovani kriminal.
Skupština Srbije je 8. oktobra ukinula imunitet Duliću, koji je i poslanik Demokratske stranke, pošto se on na njega pozvao dva dana ranije, kada je policija pokušala da ga privede u njegovoj kući u Subotici.
Dulić, Janjić i Drobnjak se terete da su investitoru „Nuba invest” iz Beograda nezakonito izdali prvo saobraćajno tehničke uslove, potom lokacijske dozvole, zatim saglasnosti i na kraju građevinske dozvole, i pored upozorenja zaposlenih u Ministarstvu životne sredine i prostornog planiranja i preduzeću „Putevi Srbije” da za to nisu ispunjeni propisani uslovi.
Time su investitoru omogućili da pristupi izgradnji optičke mreže na putnom zemljištu na državnim putevima i to na najvažnijim magistralnim koridorima od Beograda do granice sa Hrvatskom, Mađarskom, Rumunijom, Bugarskom i Makedonijom, rekao je u izjavi za Tanjug tužilac Miljko Radisavljević.
On je dodao da su osumnjičeni „Nuba invest” stavili u povlašćeni položaj u odnosu na sve druge zainteresovane investitore koji su se obraćali istim zahtevima Ministarstvu i „Putevima Srbije”, jer su za razliku od njih, zahtevali da dostave svu potrebnu dokumentaciju koja je inače i propisana Zakonom o planiranju i izgradnji i Zakonu o javnim putevima.
Radisavljević poručio je u petak da se istraživanje izdavanja dozvola investitorima „Nuba invest” nastavlja u pogledu korupcije, jer tužilaštvo već raspolaže podacima o koruptivnim elementima i intenzivno sarađuje sa policijom i sa kolegama u inostranstvu.
Slovenačka kompanija „Nuba savetovanje i investiranje”, čije je preduzeće „Nuba invest”, negirala je sve optužbe i zatražila od slovenačke policije da odgovori da li je bila predmet istrage.

Antraks u plavom
Ključ kojim se otvaraju vrata iza kojih je brži put ka Evropskoj uniji ostao je u briselskom sefu kolegijuma komesara EU: Evropska komisija je saopštila da Srbija još nije spremna da počne pregovore o pridruživanju zbog nerešenih problema oko Kosova.
Rečeno je to, istina, nešto diplomatskije, pa je ambasador EU u Beogradu sijao od zadovoljstva dok je sedam meseci pošto je Srbija dobila status kandidata premijeru Ivici Dačiću predavao dva u plavo ukoričena godišnja izveštaja Evropske komisije o napretku Srbije u evrointegracijama.
Nije bilo nikakvo iznenađenje da će se taj napredak pre svega gledati kroz prizmu dijaloga Beograda i Prištine, ali šok je usledio kada je u fajlu zvanom Strategija za proširenje identifikovana poruka opasna poput praha antraksa, prefinjenog, smrtonosnog produkta laboratorijske kultivacije koji se neko vreme protivnicima slao u kovertama.
Proces „vidljivog i suštinskog” poboljšavanja odnosa trebalo bi postepeno da rezultira potpunom normalizacijom odnosa između Srbije i Kosova. „Rešavanje problema na severu Kosova, poštujući pri tom teritorijalni integritet Kosova i posebne potrebe lokalnog stanovništva, biće ključan deo ovog procesa.”
Poruka Srbiji da treba da uvažava „teritorijalni integritet Kosova” ako misli da se bilo čemu nada zapretila je da blokira državnu platformu za pregovore s Prištinom i pre njenog usvajanja, i da novoj vlasti poništi dobar deo entuzijazma koji je iskazala željom da što efikasnije raspetlja kosovski čvor.
Istog dana kada je evropski komesar za proširenje Štefan File u Beogradu objašnjavao da priznavanje „teritorijalnog integriteta Kosova” ne znači i priznavanje Republike Kosovo, već da je to protivljenje ideji podele Kosova koju uporno lansira srpski premijer, ručao sam s diplomatom iz jedne od tri zemlje – Britanije, Francuske, Nemačke – koje sve tvrđe i češće pominju da Srbiji nema ulaska u EU bez prethodnog priznavanja kosovske nezavisnosti
Polazeći od pretpostavke da EU ne govori nemuštim jezikom, pitao sam zašto poruka da od podele nema ništa nije tako i napisana u godišnjem izveštaju? Zašto je pitijski, na papiru, sročeno jedno, a komesar potom, verbalno, tumačio drugo?
Pitao sam zašto Beograd nije prethodno obavešten kakva ga rečenica čeka, pa da nam to onda lepo objasni premijer jer se podrazumeva da sedam miliona Srba nisu eksperti za međunarodno pravo.
Ručak je potrajao, ali odgovore nisam dobio.
Tako se posle serijala izjava da će Srbija morati da potpiše pismene garancije „normalizacije”, čija je zemlja porekla najčešće Nemačka, sada na zvaničnom papirusu EU našao „teritorijalni integritet”. Suština ista, drugo pakovanje.
Neki srpski zvaničnici su, predvođeni premijerom, u prvim reagovanjima pokazali da umeju da priprete prekidom dijaloga s Prištinom, ali pretnja nije čak ni prenoćila. Predsednik Tomislav Nikolić je potom primerenijim načinom zamolio da se sporna formulacija izbriše, jer bi to predstavljalo potvrdu „iskrene želje” EU da joj se Srbija pridruži.
Kako je molba odbijena, Nikolić je ponovio poznatu floskulu da „EU nema alternativu”. Potom se tvrdilo da je sporna formulacija, ubačena u poslednji čas, ipak soft varijanta u odnosu na tvrda nemačka uslovljavanja. Konačno je Aleksandru Vučiću zapalo u udeo da kaže da se nada da se radi o „nespretnoj formulaciji”.
Nespretna formulacija? Ma dajte! Kada se radi o mnogo manje delikatnim pregovorima nego što je Kosovo, svaka formulacija, svaka reč se pažljivo bira. Ista ta Nemačka nam važne papire šalje odmah sa prevodom na srpski, da ne bi bilo drukčijih tumačenja.
Međunarodna zajednica se već decenijama raspravlja samo oko jedne zapete iz rezolucije Saveta bezbednosti 242 koja se tiče izraelsko-arapskog konflikta.
Nema tu lapsusa, mada ispada da želimo da verujemo da tamo u Briselu sede neki ljudi koji „teritorijalni integritet” pobrkaju s protivljenjem ideji podele Kosova. Pa nam onda komesar File poput Šampoliona dešifruje hijeroglife – ali odbije da odustane od prvobitne formulacije koja ostaje u dokumentu Evropske komisije.
Kako u sve to da poverujem kada se setim koliko dugo su nas zamajavali uveravanjima  da su Kosovo i evrointegracije dva odvojena koloseka. Da li je i to bila „nespretna formulacija”?
Kako da verujem da se iza „teritorijalnog integriteta” krije samo poruka protivljenja ideji podele, kada se u nastavku pregovora i „dubljeg ukorenjivanja” dijaloga Beograda i Prištine u pristupni proces već najavljuju neminovne „nove stepenice” vezane za Kosovo. Jedna od njih će, imam osnovanu sumnju, biti baš taj integritet.
Zato, ako EU birokrate kažu da je prethodna vlast nešto obećavala a potom izvrdavala, pa je Srbija zbog toga izgubila deo kredibiliteta, ne mogu a da ne primetim da EU svojim postupcima doprinosi padu evroentuzijazma u Srba.
No, bitka oko dekodiranja završila se kako se završila. Proračunata EU – emotivna Srbija 2:1. Brisel je premijeru Dačiću tvrdo poručio da je svako pominjanje promene granica i podele Kosova neodrživo. „Teritorijalni integritet Kosova” sačuvan je na papiru.
Srbija kao poen knjiži uveravanja komesara Filea da za otvaranje pristupnih pregovora nema novih uslova.
Šta da kažem. Insistirao bih da se u nekom aneksu, fusnoti, može i nekom budućem dokumentu, EU i Srbija pismeno saglase o značenju odštampane „nespretne formulacije”.
Ispostavlja se tako da dobitak statusa kandidata u martu, koji je bivša vlast slavodobitno opisivala kao „početak kraja”, nije čak ni „kraj početka”.
No, pošto je situacija ispeglana, ostaje nam da čekamo istorijski susret Dačića, Hašima Tačija, Ketrin Ešton i Hilari Klinton. Da vidimo šta će uraditi kvartet u situaciji koja je Srbiji koliko politika, toliko, ako ne i više, sudbina. Pa kom’ obojci, kom’ opanci.
Tako je nekako u senci ostala poslednja presuda dostavljena svim potencijalnim članicama EU: prihvatite vladavinu prava ili ste otpušteni.
EU se posebno fokusira na borbu protiv korupcije. „Korupcija potkopava vladavinu prava, negativno utiče na poslovno okruženje i nacionalne budžete i pogađa svakodnevni život građana u područjima poput zdravstva i obrazovanja”, kaže strateški izveštaj.
Ovde se Vučić, energično, punim entuzijazmom, prihvatio posla koji su drugi već deceniju izbegavali. Otvorio je istovremeno nekoliko antikorupcionaških frontova, a mete postavio visoko.
Obični ljudi su, bez obzira na stranačke naklonosti, mahom oduševljeni iako strahuju da mlađani srpski Robespjer ne završi kao Don Kihot.
„Visoko društvo” političara, uključujući i koalicionih partnera, biznismena i probisveta svih fela ne predaje se lako. Verujem da su otpori umrežene korupcije čoveku koji je prihvatio rizik da bude „pojedinac protiv televizije” više nego snažni.

Nemački indeks, srpski pasoš
Berlin – Zorica pomaže socijalno ugroženoj i bolesnoj deci. Marija organizuje razne sportske i ekološke akcije. Luka kreira softver koji će pomoći obolelima od Daunovog sindroma. Zorana radi sa ženama koje su pretrpele nasilje. Svi su aktivni na svojim fakultetima, u komšiluku, neki i u parlamentu, kako u Srbiji tako i u inostranstvu.
Oni su ovogodišnja generacija od 60 studenata koji su odabrani da učestvuju u programu „Dobrodošli u Nemačku”, koji Evropski pokret u Srbiji i Bavarski univerzitet za srednju, istočnu i južnu Evropu (BAYHOST) organizuje već šest godina zaredom 
Tokom predsedavanja Savetom Evropske unije, početkom 2007. godine, Vlada SR Nemačke pokrenula je ovaj program putem kojeg je 360 studenata i 140 srednjoškolaca imalo priliku da tokom 15 dana, obiđe Berlin, Minhen, Nirberg, bavarske univerzitete, ministarstva ekonomije i spoljnih poslova, Rajhstag…
Po rečima Johane Brugiman iz državnog Ministarstva ekonomije i razvoja, Nemačka je u proteklih desetak godina podelila više od 3.500 stipendija studentima iz Srbije. Neli Jovčeva iz Nemačkog servisa razmene studenata kaže da su naši akademci izuzetno cenjeni i rado prihvaćeni na nemačkim univerzitetima, jer donose vrlo široko znanje stečeno u prethodnom obrazovanju.
Na naše pitanje da li je ovo zapravo program „odliva mozgova”, Svetlana Stefanović iz Evropskog pokreta u Srbiji odgovara odrečno:
– Ovo je način da se našim studentima pruži prilika da vide kako obrazovni i politički sistem funkcioniše u Nemačkoj i da ono što je pozitivno prenesu i unaprede u Srbiji. Nakon povratka u Srbiju, 70 odsto njih počelo je da uči nemački, a 50 odsto nastavilo neki vid usavršavanja u Nemačkoj bilo na master, doktorskim ili specijalističkim studijama. Naši podaci pokazuju da se oni svi vraćaju u Srbiju, do sada nismo imali nijednog učesnika programa, koji je trajno otišao u Nemačku. 
Konkurs je svake godine krajem juna. Neophodan je prosek ocena iznad osam i da su studenti društveno aktivni, a odabir najboljih je obično u septembru.
Jedna od odabranih je i Džejlana Prušević (22), koja studira jezik i književnost na Državnom univerzitetu u Novom Pazaru. Priznaje da je bila zainteresovana za nastavak studija u Turskoj, ali je sad prelomila da će to verovatno biti Humboltov univerzitet:
– Ono što me je pozitivno iznenadilo jeste suočavanje sa prošlošću, nisam znala da toliko rade na tome. Razgovarali smo i sa predstavnicom Centra „Ane Frank” i što se tog dela tiče, moji stereotipi su razbijeni.
Veljko Vasić (24), student Fakulteta organizacionih nauka, član je studentskog parlamenta, aktivan u fakultetskim većima i komisijama, na čelu je i jedne NVO, član Asocijacije srpsko-indonežanskog prijateljstva... Kaže da je do sada putovao samo po okolnim zemljama i da će mu ovo izuzetno iskustvo koristiti dalje u karijeri koju vidi isključivo u Srbiji. 
Božidar Radivojević (20) studira matematiku u Beogradu, radi sa mladima i učestvuje u lokalnoj vlasti na opštini Stari grad, a životna želja mu je bila da upozna nemački sistem obrazovanja i njihov model upravljanja državom.
– Moguće je da ću nastaviti master ovde, pružaju se izuzetne mogućnosti, ali u svakom slučaju vratiću se u Srbiju i pokušati da ovde prenesem nemačku složnost i efikasnost u radu.
Kristina Vuljaj je druga godina Pravnog fakulteta u Novom Sadu, član Evropskog parlamenta mladih... Ona kaže da do dolaska u Nemačku nije razmišljala o eventualnom nastavku studija, ali da će posle ovog programa definitivno razmišljati o toj temi.
Iako je u okviru programa bilo akademaca koji uz indeks imaju i članske karte Socijalističke partije Srbije, Lige socijaldemokrata Vojvodine, Liberalno-demokratske partije, Stranke demokratske akcije Sandžaka... politička trvenja starijih kolega su ostavljena na stranu. Rekli su nam, oni su drugo, mlađe, lepše lice Srbije, naročito u inostranstvu gde su bili izuzetno složni.
----------------------------------------------
Diplomata nije Džejms Bond
Studenti su se susreli i sa ambasadorom Srbije u Nemačkoj dr Ivom Viskovićem, koji ih je ugostio sa svojim osobljem u zgradi naše ambasade koja se nalazi u jednom od najlepših delova Berlina. 
– Prema procenama, u Nemačkoj živi 300 do 400 hiljada naših ljudi, a oko 600.000 su uzeli nemačko državljanstvo. Iako je Nemačka broj jedan ekonomski partner i donator Srbije, naše politike su suprotstavljene oko pitanja Kosova. Malo je pozitivnih tekstova: vrlo često se poslanici informišu na osnovu naslova u novinama, a novinari pišu na osnovu iskustva iz devedesetih. Sportom i kulturom se daleko bolje probijamo nego politikom – rekao je ambasador Visković i poručio studentima da su oni ti koji treba da menjaju sliku o Srbiji u svetu.
Akademce je interesovalo kako izgleda jedan dan ambasadora i koliko se ovaj posao razlikuje od profesure na Fakultetu političkih nauka. Citirajući čuvenu „definiciju” da je diplomata čovek koji „špijunira, laže i poriče” (spy, lie and deny), ambasador je poručio studentima da zaborave priče o diplomatama kao Džejmsu Bondu i da je zapravo najneprijatniji deo ovog posla ogromna administracija i – prijemi.

Šest decenija mature
Oni su bili poslednja generacija đaka koja je imala samo muškarce u odeljenju. Predavala im je stara garda predratnih profesora, kojima su se obraćali sa gospodine ili gospođo profesor. Udžbenike su nasleđivali od starije braće i sestara, a učili su ruski, engleski, francuski i latinski.
Ovih dana, njih dvadesetak, okupili su se u prostorijama nekadašnje Prve muške gimnazije u beogradskoj Dušanovoj ulici, kako bi proslavili 60 godina mature. Među njima su bili vrhunski naučnici, profesori, novinari, ministri…
– U našoj generaciji, rođenih 1933. godine, bilo je ukupno 90 đaka, raspoređenih u tri odeljenja. Najveći broj nas je otišao na studije prava, zatim na elektrotehniku i Prirodno-matematički fakultet, a petnaestak njih je kupilo kartu u jednom pravcu za inostranstvo. U životu nas je danas 39, a proslavi 60 godina mature prisustvovalo je 23 nekadašnja đaka. Neki su došli i iz Kanade i Amerike – priča pravnik Vlastimir Nedeljković, zvani Lale, koji za sebe kaže da je bio najveći mangup u generaciji.
Profesor ruskog, francuskog i filozofije, dr Anastas Pažević Šule, došao je iz Amerike na jubilej i kaže da mu je ovo poslednji boravak u Srbiji.
– Maturirali smo 1952. godine, a dve godine kasnije smo otac, brat i ja pokušali da pobegnemo iz zemlje. Uhvatili su nas i odbili da mi produže studije na Filozofskom fakultetu kao neprijatelju naroda. Uspeo sam ipak da pobegnem, a pre Amerike bio sam dve godine u Francuskoj. Danas živim na Floridi, ovde sam magistrirao i doktorirao i obojica sinova su mi doktori – priča Anastas Pažević.
Iz perspektivne onih koji ulaze u 80. godinu, gimnazijski dani su bili lepi.
– Navikli smo na strah i na bombardovanje, učili u nekoliko škola, često bez ikakvih udžbenika. Jeli smo crni hleb ili hleb od tvrde proje i puno kiselog kupusa i pasulja za dvoje. Bilo je među nama i genija i komedijaša, naučnika, doktora… Znali smo da recitujemo mnoge stvari napamet, u vreme odmora igrali smo fudbal ili „trule kobile” – u stihu kazuje Pažević.
– Nije bilo udžbenika, već su nam profesori diktirali, pa jedan dan zapisujem ja, drugi dan moj drug iz klupe. Ko je imao sreće, nasleđivao je udžbenike od starijih sestara ili braće, od pre rata, a jedino smo imali udžbenik iz ruskog jezika koji je poslat iz Rusije. Ruski smo učili osam godina, u petom smo dobijali engleski i francuski, a u sedmom i latinski – seća se Vlastimir Nedeljković.
Đaci su imali 15 predmeta, a matura se polaga iz šest: srpskog, matematike, ruskog jezika, istorije i fizike sa hemijom. „Bilo je mnogo padanja na maturi, zato mi proslavljamo u septembru, da dočekamo one koji su išli na popravni”, kroz smeh priča Nedeljković.
Posle njih, Prva muška gimnazija je spojena sa Četvrtom ženskom i tako je nastala današnja Prva beogradska gimnazija i prva mešovita odeljenja. Od poslednjeg školskog dana, maturanti 1952. godine su neprekidno bili u kontaktu i redovno se sastajali u amaterskom radio-klubu Beograda na Crvenom krstu.
Nuklearni fizičar dr Vladimir Ajdačić, sedamdesetih godina najpopularniji jugoslovenski naučnik čije je ime neraskidivo vezano za „Vinču”, kaže da je sabiranje i oduzimanje prošlosti na 60. godišnjici mature okončano zajedničkom fotografijom i proslavom u Skadarliji, kroz koji su mnogi đaci trčali žureći da ne zakasne u školu…

„Politika” na Merdaru: Zločinac na granici
Duva hladan vetar na Merdaru, što bi Andrić rekao, neodređenog smera. U prepunom stešnjenom kombiju prolaze sati, putnici čekaju na prelazak. Među njima i jedna devojčica, bila je na lečenju, u Tiršovoj, u Beogradu. Na kraju dolazi red na kosovsku carinu.
Mladi čovek s velikom crnom lampom s mukom ulazi da vidi šta se u ovom sirotinjskom prevozu nalazi. Da bi on mogao da uđe, gospođa pored vrata, raseljeno lice iz Prištine, mora da izađe i na sedištu ostavlja svoju žensku torbu. Posle zavirivanja ispod sedišta carinik se vraća i pita:
– Je li ovo tvoja torba?
– Ne – odgovaram – ja ne nosim takve torbe!
Devojčica iza se smeje, smeje se i njena majka, smeje se i carinik, koji počinje da otvara torbu.
– Izvinite, ali ne možete otvarati torbu kada gospođa nije tu – kažem uniformisanom licu.
To je bilo previše, svi smo odmah izbačeni napolje. Kompletno izbacivanje nadgledala je Jasmina, službenica ovog punkta, Srpkinja čvrsto vezane kose i lepog lica. Pre pet dana ona je ovde Srbinu oduzela mlin za kafu star godinama.
Nošen je u Niš na popravku jer ne može sitno da melje. R. D. iz Miloševa završio je na carini zajedno sa svojim motokultivatorom, i platio carinu više nego što ta mašina košta. Jednom starcu je oduzela cveće koje je nosio na groblje za zadušnice; oduzimala hranu i piće, naplaćivala za prevoz spomenika…
Kako god, svi stojimo u redu ispred prašnjavog stola i pokazujemo stvari. Gospođa iz Prištine, uvređena i ljuta zbog svega prethodnog, kaže:
– Gospodine, morate nositi rukavice kada preturate po mojoj torbi.
– Sad sam ih oprao sapunom – odgovara uniforma.
U međuvremenu, dolazi stariji carinik i autora ovog teksta uvodi u drvenu kuću, carinsku ispostavu, i zapoveda: „Izvadi sve iz džepova!” Jasmina sa osmehom nadgleda operaciju, ona se i ranije zbog maltretiranja ljudi našla u novinama, žalbe i pokušaji da ona više ne bude tu ostali su bez uspeha.
– Odakle si ti – pita carinik.
– Bio sam iz Prištine i odlučio da sam da budem iz Prištine – odgovaram.
– Slušaj, naš mentalitet je drugačiji, mi smo druga država. Ti možeš da se vratiš u Prištinu, tamo živi nekoliko stotina ljudi…
Shvatam da ovaj politički komesar, carinik po profesiji, pokušava da me prevaspita, unosi mi se u lice, priča, pokušava da me uplaši. U mom džepu ima novca taman da uvedem grejanje u kuću, ali ne i za drva, i to je „problem” – nemam dokaz o poreklu.
Iz novčanika vadi i kopira: novinarsku legitimaciju, članske karte Univerzitetske biblioteke i Matice srpske (oko ove se posebno zadržava); gleda kopiju malog detalja sa neke sopoćanske freske…
Onda sve to prekida i okreće me prema metalnoj kutiji sa katancem, dugo i predano me prepipava. Jasmina, povremeno dođe da vidi kako proces odmiče. U hladnom kombiju napolju je dete, a i ponoć se primiče.
Islednik carinik se ponovo vraća papirima iz novčanika, gleda jedan na kojem piše: „Porodica iz Peći, Miketić Milun i Zorka”. Ćutim. Oni su pokojnici, njihova porodica me zamolila da im nađem spomenik na srušenom groblju u Peći. Nisam uspeo.
Oni do svog grada ne mogu. Na kraju stiže i papir o pretresu, na njemu samo prepoznajem svoje albanizovano ime, govorim da krše zakon, da to mora da bude na srpskom jeziku, da su obavezni…
– Na srpskom jeziku neće biti ovde, jer ja to ne dam, zaključi svoju priču i preteći mi se unese u lice.
Tu se poniženje završava ili počinje, teško je odrediti. Balkanske granice su fabrike mržnje i zla, hiljade ljudi ovde mora da čeka na svoje parče institucionalne frustracije i lične bede.
Komšijska taraba pretvorena u granicu je zlo, jer njen čuvar oseća da mu ulaziš u intimu, da gubi samostalnost, da nije svoj na svome, da izneverava ideje i zlo onih koji su ga tu postavili i dali mu platu da čuva tarabu.
Tako se balkanski plot na Merdaru između Podujeva i Kuršumlije pretvorio u gvozdenu zavesu za normalne ljude i ideje, dok kriminalci prolaze nesmetano i bez ikakve kontrole.
Iste ove prelaze prešao je Naser Keljmendi, balkanski narko bos, u njegovu torbu niko nije zavirivao. Kako je pisala „Politika”, parkirao je svoj skupoceni automobil ispred hotela „Dukađini” (nekadašnja „Metohija”), pije kafu u Peći, puši cigaretu u muštikli, oseća se kao svoj na svome, jedino njegov čuvar, kad on ode u toalet, stane na vrata i ne da nikome da uđe.
Možda bi oni Srbi koji ni do svog groblja ne mogu otići mogli da se obrate za povratak u gradove ministru Bajramu Redžepiju, koji je mirno potvrdio da Keljmendi nije više tu, „da se više ne nalazi na Kosovu”. 
Kako god da se uzme, i šta god da se na njima dešava, ovi prelazi su, prema ocenama međunarodne zajednice „realnost na terenu i zadovoljavaju demokratske standarde”.
Ostalo je još da se dovedu u red Brnjak i Jarinje na severu Kosova koji bi, prema poslednjim dogovorima, trebalo da se pretvore u integrisane prelaze prema evropskim standardima..
„Ako se postave carinici, bili oni Srbi, Albanci ili stranci, na prelazima Brnjak i Jarinje, tog trenutka smo mi završili sa diskusijom oko toga šta zapravo predstavlja sever”, rekao je Oliver Ivanović i dodao „da će posle toga rešenje biti izvesno a to je potpuna i bezuslovna integracija u Republiku Kosovo”.
Tu nije kraj problema, završeno je i sa slobodom, jer će činovnik represivnog sistema na novopostavljenoj gvozdenoj zavesi, recimo, između Raške i Leposavića, početi da sprovodi svoju slobodu, slobodu svog prištinskog poslodavca, slobodu lišenu pravde i zakona, slobodu koju će nam on propisati, slobodu poniženja, na tarabama pretvorenim u fabrike mržnje i sklonište kriminalaca.

Terorista iz Titove vile
Početkom leta 1964. godine u Parizu, u stanu Jovana Brkića, na Aveniji Pol Dumerg br 162, okupilo se tridesetak ljudi.
Nije bilo nikakvih naročitih govora. Andra Lončarić je kratkim, biranim rečenicama saopštio prisutnima da se imaju smatrati osnivačima prve tajne političke i terorističke organizacije. 
Ovo tajno društvo nazvano je „Krmčija”. Ime je preuzeto iz knjige pravila za duhovni život Srba ,,Krmčija Svetog Save”. Krmčija – u slobodnom prevodu znači – Kormilo.
Jovan Brkić, domaćin ovog skupa, po svemu sudeći čovek francuske obaveštajne službe, živeo je u stanu koji je vredeo u ono vreme preko milion dolara. Prva komšinica bila je Brižit Bardo. Legendarnoj seks bombi sigurno nije padalo ni na kraj pameti da se tik do njenih vrata okupljaju teroristi.
Naravno, tajna grupa „Krmčija” nije imala ničeg zajedničkog s duhom „Krmčije Svetog Save”.
Program ove organizacije nije se mnogo razlikovao od programa Apisove „Crne ruke”.
Vodeću reč imali su Andra Lončarić, kapetana Veljko Remetić i princ Mihajlo Petrović, unuk crnogorskog kralja Nikole.
Na ovom zavereničkom sastanku uočiće se i jedno ime, koje će docnije biti često prisutno u emigrantskom životu Srba. Molitvu, uoči ovog skupa, održao je pop Stoiljko Kajević, koji je emigrirao iz Jugoslavije i u Parizu studirao teologiju na Akademiji Sveti Sergije (zajedno s mitropolitom Amfilohijem Radovićem).
Već na prvoj sednici najužeg rukovodstva Krmčije, dogovoreno je da pop Kajević mora odmah za Ameriku. Osmišljen je plan da se organizacija proširi i preko okeana. Sa preporukom iz Pariza, od Andre Lončarića i Jovana Brkića, pop Stoiljko Kajević stigao je u Čikago i javio se vladici Dionisiju.
Vladika Dionisije, koji je tada bio na čelu raskolničke crkve, prihvatio je mladog sveštenika koji počinje da sprovodi u delo nalog Andre Lončarića o osnivanju tajne terorističke organizacije u Americi i Kanadi.
Posle temeljnih provera, sačinjen je spisak od 36 osoba koje je trebalo da čine srž organizacije. Dogovor je pao da novo ime bude SOPO, odnosno Srpski oslobodilački pokret – Otadžbina.
Osnivački skup je zakazan za 26. avgust 1966. godine, u motelu „Biver Vali”, u blizini Pitsburga. 
Iz Čikaga su stigla dva automobila. U jednom su bili Miomir Radovanović i Dragiša Kašiković, a u drugom momci koje je Andra Lončarić poslao iz Pariza: Aleksandar Desančić – Beban, bokser Boro Kornić, Desimir Marjanović – Lima i Milan Nikolić – Beli.
Ova četvorica su stekla slavu u emigracijskim krugovima, pošto su kao dečaci ukrali službena kola Aleksandra Rankovića i zato su osuđeni da šest godina godina provedu u Popravnom domu u Kruševcu.
Iz Klivlenda su došli Đorđe Đelić i Milan Čuković, koji je, inače, bio prvak SAD u dizanju tegova.
Bećo Rakočević i braća Branko i Kosta Stanojević došli su iz Toronta.
Ovaj drugi, Kosta, pod imenom Ken, početkom devedesetih godina prošlog veka postaće popularan u Jugoslaviji jer je bio čak „zakupio” Titovu vilu u Igalu. Ekipu iz Toronta činili su još i Brana Petrov, Radenko Bukvić i Jovan Jovanović.
Za glavnog i vodećeg čoveka SOPO-a izabran je pop Stoiljko Kajević. Za propagandni rad su bili zaduženi Miomir Radovanović i Dragiša Kašiković.
Njih dvojica su tada bili urednici radikalnog emigrantskog lista „Sloboda”, koji je izlazio u Čikagu. Miomir Radovanović bio je i vlasnik kultnog restorana „Miomir Serbian klab”.
Na ovom zavereničkom skupu u Pensilvaniji dogovoreno je da se u roku od šest meseci izvrši prva akcija. Pop Kajević, uz pomoć Koste Stanojevića, tri meseca je obilazio ambasade i konzulate po Sjedinjenim Državama i Kanadi. Detaljno je ispitivao njihov sistem obezbeđenja. U Detroitu, 28. oktobra 1966. godine, Kajević je podneo izveštaj ostalim članovima SOPO-a.
Jednoglasno je doneta odluka da se iduće godine, na noć uoči Svetog Save, dignu u vazduh ambasade u Vašingtonu i Otavi, i konzulati u Njujorku, Čikagu, San Francisku i Torontu.
Kanadski tim, predvođen Kostom Stanojevićem i Bećom Rakočevićem, uspeo je iz jednog vojnog depoa, na severu Ontarija, da iznese sanduk eksploziva visokog kvaliteta. Tovar za „Svetosavsku bakljadu” bio je spreman, samo ga je trebalo prebaciti za Sjedinjene Države. Centrala u Čikagu odlučila je da se ta operacija izvede noću, 21. novembra 1966. godine.
Istovremeno je dogovoreno da se svi učesnici u akciji, iste noći, okupe u Tolidu, u državi Ohajo, šezdesetak milja od kanadske granice.
Sutra: Diplomatska predstavništva lete u vazduh

Posle fakulteta u rezervne oficire
Nikola Kravarušić (1985) iz Beograda, diplomirani pravnik, nije želeo da mu tek tako prolazi vreme u iščekivanju zaposlenja. Odlučio je da se prijavi na Kurs slušalaca za rezervne oficire Vojske Srbije, koji se održava u Vojnoj akademiji.
Posle šest meseci, koji su jedan od načina dobrovoljnog služenja vojnog roka, ukazom predsednika Srbije biće unapređen u čin potporučnika.
Sa završenim civilnim fakultetom i zvanjem rezervnog oficira, stiče pravo da konkuriše za oficirska radna mesta u sistemu odbrane ili za pripadnika aktivne rezerve, a neki rezervni oficiri su tu priliku iskoristili i zaposlili se.
– Želja za zaposlenjem, bez obzira na aktuelnu krizu, ne može biti presudna za nekoga ko se dobrovoljno javlja da služi vojsku. Vojnički život ima svoje specifičnosti, neophodni su zainteresovanost za vojsku pa i patriotizam – kaže Kravarušić koji se obučava za oficira intendantske službe.
On je jedan od četrdeset dvoje slušalaca kursa septembarske klase koji se trenutno obučavaju na Banjici u Beogradu, u krugu Vojne akademije. Imaju posebnu zgradu, koja je pripadala nekadašnjoj Školi rezervnih oficira (ŠRO) roda veze.
Generacije koje su služile vojsku znaju šta je ŠRO, odnosno ko su „staže”, kako su vojnici nazivali mlađe vodnike koji su u jedinicima stažirali da bi na kraju služenja vojnog roka dobili čin potporučnika.
Sličan sistem je i danas, posle ukidanja obaveze služenja vojnog roka, s tim što je obuka intenzivnija jer traje kraće, a završene osnovne akademske ili strukovne studije su osnovni preduslov za upisivanje kursa.
Slušaoci završavaju osnovnu obuku koja traje nešto više od mesec dana, a zatim i specijalističku obuku zavisno od roda ili službe kojima pripadaju. Nastava se održava u kabinetima Vojne akademije, predavači su takođe sa ove institucije.      
Polaže se šest ispita, posle kojih se dobija sertifikat koji je zapravo predlog za unapređenje u čin oficira.
– Slušaoci su, samim tim što su se dobrovoljno javili da završe kurs, veoma motivisani i starešinama je lakše raditi sa njima nego sa generacijama iz vremena kada je postojalo obavezno služenje vojnog roka. Reč je o akademski obrazovanim građanima, zrelim ljudima starim između 24 i 30 godina, što je gornja starosna granica za upisivanje kursa – kaže potpukovnik Zorančo Davitkov, načelnik klase slušalaca.
Što se tiče rukovanja naoružanjem, prolaze kroz zahtevnu obuku koja podrazumeva osposobljavanje za gađanje pištoljem, puškom, ručnim raketnim bacačem, kao i bacanje ručnih bombi i aktiviranje eksploziva. Septembarska klasa na Banjici boraviće negde do nove godine, posle čega će imati deset dana odsustva, a zatim će stažirati u jedinicama VS.
Ustaje se u šest ujutru, a posle fiskulture, smotre i doručka nastava počinje u 8.30 i traje do 14.15 časova. Posle ručka i popodnevnog odmora period od 17 do 19 časova rezervisan je za učenje.
Leže se u 22, s tim što televizijski program bez uznemiravanja drugih može da se prati do 23 časa, duže samo uz posebno odobrenje. Imaju pravo na jedan izlazak u grad mesečno, kao i na odlazak kući na vikend, takođe jednom mesečno.
Pukovnik Dragoslav Lacković, načelnik Uprave za obaveze odbrane u Sektoru za ljudske resurse Ministarstva odbrane, kaže da je mogućnost konkurisanja za posao atraktivna za mnoge slušaoce, ali da je sistemu odbrane ovaj kurs važan zbog obezbeđivanja rezervnih starešina, odnosno popune ratnih jedinica Vojske Srbije, u prvom redu teritorijalnih brigada koje se mogu mobilisati u slučaju potrebe i popuniti kvalitetnim kadrom.
– Po zakonu, vojni obveznici u pasivnoj rezervi se mogu pozivati na vežbe u trajanju do 15 dana godišnje. U praksi, zbog ograničenih sredstava, rezervni oficiri trenutno mogu da očekuju jednodnevnu vežbu godišnje i da će tokom godina koje su pred njima biti unapređivani u skladu sa njihovim angažovanjem na dužnostima u ratnim jedinicama – objašnjava pukovnik Lacković.     Plata do 20.000 dinara
Prva plata polaznika Kursa slušalaca rezervnih oficira je 17.500 dinara. Svakog narednog meseca ona se uvećava za 500 dinara, tako da ona poslednja tokom šestomesečnog kursa iznosi 20.000 dinara.
Venčanje posle kursa
Emotivne veze između polaznika i polaznica kursa slušalaca za rezervne oficire ne smeju se javno ispoljavati u ovom vojnom kolektivu. Žene imaju svoju odvojenu spavaonicu i toalet, ali su na svim radnim aktivnostima zajedno sa muškim kolegama.
Kurs rezervnih oficira, računajući i aktuelnu septembarsku klasu, pohađalo je ukupno 37 žena. Zabeležen je i jedan brak sklopljen posle kursa, a mladenci koji su se upoznali na obuci rezervnih oficira nedavno su dobili i prinovu.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Srbin predsednik računardžija sveta
Srpski naučnik i stručnjak, prof. dr Dejan Milojičić, upravo je izabran za predsednika Društva za računarske nauke (Computer Society), pod okriljem najmoćnijeg i najmnogoljudnijeg naučno-stručnog inženjerskog udruženja na svetu – Instituta elektro i elektronskih inženjera (IEEE).
Drugim rečima, predsedava ogrankom koji okuplja stotinak hiljada vrhunskih znalaca računarstva iz celog sveta!
S diplomom i zvanjem magistra Elektrotehničkog fakulteta u Beogradu do najviše počasti u svom životu prevalio je prilično dugačak istraživački put – od Instituta „Mihajlo Pupin” u Beogradu do kompanije „Hjulit Pakard” u Palo Altu. Od Srbije do Amerike, stazom kojom i dan-danas s kartom u jednom smeru odlaze ovdašnji najdarovitiji svršeni srednjoškolci i visokoškolci.
Naša zemlja nastavlja, očigledno, da se raspamećuje, uprkos jalovim poslaničko-političarskim trvenjima.
U međuvremenu je jedan od najvećih znalaca i poznavalaca „računarstva u oblacima” (Cloud Computing), koje predaje na Kalifornijskom univerzitetu u San Hozeu, stekao doktorsku titulu na Univerzitetu u Kajzerslauternu (Nemačka).
Nadmećući se za visoki položaj protiv Dona Šejfera, bivšeg glavnog urednika izdavaštva Računarskog društva i negdašnjeg člana Upravnog odbora, osvojio je 981 glas više – 3.811 (57,3 odsto) prema 2.830 (42,3 posto).
Do sada je objavio dve knjige i 120 naučnih radova u najpoznatijim časopisima i uknjižio 11 priznatih patenata i 22 prijavljena.
Među prvima čestitao mu je prof. dr Božidar Radenković, prvi čovek podružnice istog društva za Srbiju i Crnu Goru (nešto više od stotinu uglednih članova sa univerziteta, iz instituta i industrije), koji je uoči i u toku biranja pozivao članstvo da svojim glasom podrži našeg zemljaka:
„Poštovani kolega Milojičiću, čestitam na izboru! Ovo je radosna vest za sve nas iz Srbije. Nikola Tesla bio je potpredsednik IEEE, a Mihajlo Pupin predsednik. Posebno nam je drago da je u današnje vreme predsednik najbrojnijeg ogranka potekao i školovao se u Srbiji.”
Već sam predlog da predvodi u svetu najcenjenije Društvo za računarske nauke, osim ogromnog priznanja samom Dejanu Milojičiću za višegodišnji vrhunski istraživački doprinos, predstavlja i svojevrsnu pohvalu naučnicima i stručnjacima zemlje iz koje je potekao.
Podsetimo se da je za godinu osnivanja Instituta elektro i elektronskih inženjera (IEEE) uzeta 1884, kada su se u Filadelfiji okupili vodeći stručnjaci tog vremena, među kojima i naš slavni velikan Nikola Tesla. Dugo se vodio pod imenom Američki institut elektroinženjera (AIEE), čiji je potpredsednik bio „genije iz Smiljana”, a docnije predsednik drugi srpski velikan, Mihajlo Pupin. U čast prvog, 1975. godine ustanovljena je Teslina medalja, koja se dodeljuje najistaknutijim pojedincima za dostignuća u usavršavanju i korišćenju električne energije (prvi je nagrađen Lion Rozenberg, 1976. godine).
Danas pomenuto udruženje sa sedištem u Njujorku, čiji se naziv izgovara Aj-tripl-i (IEEE), ima više od 400.000 članova u 160 zemalja, od čega malo više od polovine u SAD. Godišnje odštampa 30 procenata svih stručnih knjiga štampanih u svetu iz oblasti elektroinženjerstva i elektronike i više od 100 časopisa s recenzijom.
Sastoji se od 38 društava za pojedinačna inženjerska područja, a najbrojnije je – kao što smo napomenuli – za računarske nauke, kojim će 2013. godine (do izbora sledećeg predsednika), predsedavati Dejan Milojičić.

Jeremić: Kosovo je unutrašnje pitanje Srbije
MOSKVA – Predsedavajući Generalne skupštine UN Vuk Jeremić izjavio je da je pitanje Kosova u potpunosti unutrašnje pitanje Srbije i da se UN brinu o teritorijalnom integritetu zemalja članica, što Srbija jeste, dok Kosovo nije.
„Kada je u pitanju teritorijalni integritet, kao i suverenitet, ovde u UN se brinemo o poštovanju suvereniteta i teritorijalnog integriteta zemalja članica. Srbija je jedna takva država članica, a Kosovo nije i ne očekujem da će ikada biti”, rekao je Jeremić televiziji Raša tudej (Rušia today).
Jeremić, bivši ministar spoljnih poslova Srbije, koji je ove godine preuzeo predsedavanje Generalnoj skupštini, kazao je da je njegov posao da brine o suverenitetu i teritorijalnom integritetu članica UN, uključujući Srbiju.
„Kosovo je unutrašnje pitanje Srbije, potvrđeno parametrima navedenim u rezoluciji 1244 Saveta bezbednosti UN”, istakao je Jeremić u intervjuu za rusku televiziju.

Dačić: Srbija je žrtvama gradila Evropu
Predsednik Vlade Srbije Ivica Dačić je na komemorativnom skupu u Dragincu, gde je 14. oktobra 1941. godine streljano oko tri hiljade žitelja Mačve i Pocerja, poručio da je Srbija svojom borbom protiv fašizma i žrtvama zaslužila da danas bude EU i podsetio da su upravo oni koji su počinili zločine nad Srbima, posle Drugog svetskog rata počeli da grade novu Evropu, a da u nju danas ne puštaju Srbiju.
Dačić je istakao da se Srbi moraju ponositi svojom borbom protiv fašizma i slobodarskom istorijom, te da ne smeju da dopuste da se zaboravi činjenica da je u Prvom svetskom ratu Srbija izgubila polovinu muške populacije i da je ogromne žrtve pretrpela i u Drugom svetskom ratu, preneo je Tanjug. „Posle genocida koji smo preživali u dva svetska rata zbog toga što smo bili na pravoj strani međunarodne zajednice, Srbija nije zaslužila da se ima nepravedan odnos prema njoj i njenim nacionalnim interesima, jer Srbija je uvek bila na strani koja se borila protiv fašizma”, poručio je Dačić.
Prema Dačićevim rečima, srpske žrtve su zaboravljene i istorija je iskrivljena tako da su poražene nacije postale važnije na Balkanu nego što je Srbija i srpski narod. „Oni koji su ovde izgubili živote bili su nevine žrtve, oni su utkali svoje živote u novu Evropu, gde nas sada uslovljavaju da bismo u nju ušli, da moramo da dozvolimo da se završi ono što je započeto u Prvom i Drugom svetskom ratu, a to je da se Srbija što više smanji”, upozorio je Dačić.
Prema njegovim rečima, Srbija je u borbi za ljudske i evropske vrednosti dala mnogo više nego neke druge države koje su veoma lako postale članice EU i „koje dan-danas govore da Srbiji tamo nije mesto, koje nam svakog dana prete i govore da Srbija treba da prizna nezavisnost Kosova i da ponovo treba da nam uvedu vize”. Da su draginačke žrtve pripadnici nekog drugog naroda, o tome bi se, prema Dačićevim rečima, pričale priče i legende, i zato Srbija mora da insistira da njeni umrli ne budu zaboravljeni. „Važno je da se zna ko je na čijoj strani bio. Mi smo bili na strani istine i pravde i očekujemo da oni na čijoj smo strani bili i danas budu na strani istine i pravde kada je Srbija u pitanju”, poručio je Dačić.
Na komemorativnom skupu se građanima obratio i gradonačelnik Loznice Vidoje Petrović, koji je poručio da su stradalnici iz Draginca, među kojima je bilo i mnogo dece, opomena da se ne sme pristati na zaborav zla, i da žrtve zahtevaju pamćenje i opomenu.
U Dragincu je na više lokacija, u skladu sa zapovešću Adolfa Hitlera da se na okupiranim područjima za jednog ubijenog nemačkog vojnika strelja sto a za ranjenog 50 civila, ubijeno 2.950 ljudi, a najmlađa žrtva bila je stara svega tri dana.
Za streljanjem u Dragincu usledila su masovna pogubljenja civila u Kragujevcu, Kraljevu i mnogim drugim stratištima u Srbiji.
----------------------------------------------
Azilanti su za neke samo izgovor
Ponovnim uvođenjem viza za putovanje u države šengenskog prostora bili bi kažnjeni građani Srbije koji ni na koji način nisu odgovorni za problem lažnih azilanata, poručio je premijer Ivica Dačić, ocenivši da bi se ponovno uvođenje viza na veoma težak način odrazilo na odnose Srbije i EU.
Kako je preneo Tanjug, Dačić je dodao da problem lažnih azilanata nije moguće rešiti preko noći, jer to je pre svega ekonomsko pitanje, niti drastičnim, represivnim merama, jer bi Srbija, prema njegovim rečima, bila optužena za kršenje ljudskih i manjinskih prava.
Premijer je izrazio bojazan da je problem lažnih azilanata, ipak, samo izgovor onima koji bi želeli ponovno uvođenje viza za naše državljane, jer se takvi zahtevi sve češće čuju iz Francuske i Holandije koje uopšte nemaju problem lažnih azilanata iz Srbije.

Ne odlučuje samo Berlin o ponovnom uvođenju viza za građane Srbije
Iz Nemačke je potkraj minule nedelje pristigla uznemirujuća vest za srpske građane koji putuju Evropom. Prema izveštajima nekih domaćih agencija, Berlin namerava da stavi van snage dogovore o bezviznom režimu sa Srbijom i s Makedonijom.
Domaća novinska agencija Tanjug, štaviše, izvestila je da će pitanje ukidanja bezviznog režima EU sa Srbijom biti tema razgovora ministara unutrašnjih poslova i pravosuđa na samitu EU, 25. oktobra ove godine.
Preti li, uistinu, građanima Srbije i „komšijama” iz Makedonije povratak u redove ispred ambasada EU, čekanje na unošenje pečata u pasoš koji otvara vrata Evrope?
„Politika” je postavila ovo pitanje nadležnim ministarstvima u Beču, Berlinu, Stoklolmu i u Hagu – u prestonicama država u kojim se minulih meseci ponajviše raspravljalo o problemu naglog rasta broja lažnih azilanata koji pristižu s Balkana, pre svega iz Srbije i iz Makedonije.
Podudarni odgovor je glasio – pojedine zemlje, članice EU, ne mogu samovoljno donositi odluke o uspostavljanju, pa ni o ukidanju bezviznog režima
„Odlukom ministarskog saveta EU iz 2001. godine regulisano je pitanje viznog režima s državama izvan Evropske unije... Otada svaka izmena, u opštem regulativu i u pojedinačnom odnosu prema nekoj državi, podleže novom dogovoru unutar Evropske komisije i njegovoj potonjoj ratifikaciji u Evropskom parlamentu”.
Izvor u vladinom kabinetu u Berlinu eksplicitno je konstatovao, a na pitanje autora ovih redova i ponovio da je reč o apelu bavarskih pokrajinskih političara: „S obzirom na to da je taj apel naišao na odobravanje nekolicine pokrajina (Hesen, Brandenbrug, Tiringija), savezni ministar unutrašnjih poslova Hans Peter Fridrih je izjavio da će apel biti razmotren – utoliko da će biti provereno da li ova inicijativa ima realnu podlogu”, rekao je izvor.
U berlinskom ministarstvu unutrašnjih poslova, međutim, ukazano je da će jedna od tema razgovora ministara unutrašnjih poslova na samitu 25. oktobra biti posvećena – privremenom ukidanju viza: „Reč je o meri koja bi bila ograničena na maksimalno 15 meseci, a predlaže se kao krajnja mera, ukoliko ne bude postignut dogovor o intenzivnijoj saradnji s državama iz kojih azilanti pristižu”.
Temeljitijom analizom izjava nadležnih nemačkih političara i izveštaja tamošnjih medija, a uz poznavanje aktuelne problematike, moglo bi se doći do zaključka da Nemačka, odnosno njene uticajne pokrajine, želi da prenese teret odbijanja zahteva azilanata, odnosno i samo sprečavanje njihovog dolaska u EU – na njihove matične zemlje.
U tom kontekstu, Berlin razmatra pooštravanje zakonske odrebe o roku za odbijanje zahteva na azil. Umesto tek minulog leta uvedene regulative o ubrzanom postupku (ne)odobravanja azila na tri meseca, najpogođenije nemačke pokrajine zahtevaju da se takvi zahtevi razmatraju u roku od 48 sati, kao što je to od potkraj leta praksa u Švajcarskoj.
Povod ovim zahtevima je odluka Ustavnog suda u Karlsrueu, minulog avgusta, da se azilantima, uz obezbeđen smeštaj i negu mora staviti na raspolaganje osam stotina evra „džeparca” – upravo onoliko koliko iznosi mesečna socijalna pomoć za Nemce koji su dugoročno nezaposleni.
Odluka Ustavnog suda Nemačke, naravno, doprla je i do potencijalnih azilanata iz Srbije i Makedonije. Od septembra meseca ove godine broj azilanata iz ove dve države naglo raste. Samo u periodu između prvog i desetog oktobra, pripadnici ove dve nacionalnosti postavili su polovinu svih zahteva za azil – 1.841 (iz Srbije: 1.250, iz Makedonije: 591) od ukupno 3.744.
Advokat Hubert Hajnold, potpredsednik nemačke nevladine organizacije za zaštitu i pomoć azilantima „Pro azil”, tvrdi da „ispod oblaka gustog dima ima malo vatre, osim finansijskih interesa”. Glavni motiv pristalica pooštravanja uslova za azilante je činjenica da nemačke pokrajine, pre svega Bavarska i Hesen, odvajaju oko milijardu evra godišnje za negu i smeštaj azilanata.
Hajnold ističe da bi i za najradikalnije pristalice ukidanja bezviznog režima sa Srbijom i Makedonijom bilo kontraproduktivno: „S obzirom da su azilanti iz dve države prevashodno Roma i Albanaci, oko 90 odsto azilanata sa ovih prostora, mogli bi da budu izloženi gnevu većinske populacije, ako bi bile nametnute vize, makar i privremeno...
U tom slučaju, današnji lažni azilanti bi bez daljeg mogli da ponovo postave zahtev za azil, ovog puta opravdano!”

Slaba opozicija razjedinjuje vladu
Zbog krize u Demokratskoj stranci Srbija trenutno nema dovoljno jaku opoziciju. To nije dobro za društvo zato što samo jaka opozicija može da kontroliše vlast. Ali nije to dobro ni za vlast, jer se ona ujedinjuje kada ima snažnu opoziciju, a razjedinjuje kada ima slabu opoziciju. 
Treba se prisetiti odnosa u prethodnoj vladi.
Mlađan Dinkić je, kako je navikao, radio kao solo igrač, kao da ne postoji premijer, kao da vlada nije tim. Ipak nije se usudio da napusti vladu. Naprotiv, čak i kada je smenjen ostavio je stranku u vladi. Možda bi i izašao iz nje da ga nije uplašio rejting Srpske napredne stranke, koja je tada imala za oko 10 odsto veći rejting od DS-a.
Nije ni Ivica Dačić bio najsrećniji svojim položajem u vladi Mirka Cvetkovića. Imao je delimično vezane ruke u policiji, pričalo se po kuloarima da će biti pokrenute istrage protiv nekih ljudi bliskih socijalistima... Ipak „sedeo” je u vladi strepeći ne samo od snage naprednjaka nego i od mogućeg dogovora njih i demokrata.
Sadašnji partneri u vladi nemaju strah da opozicija može da ih sruši. Oni emituju poruku da su jedinstveni i da imaju isti interes. Ipak, s vremena na vreme članice vladajuće koalicije  daju znak da, ipak, nije sve u redu. Pismo javnosti Aleksandra Vučića, predsednika SNS-a, jedan je od takvih znakova.
Takvi postupci hrane spekulacije o novim izborima na kojima bi naprednjaci uzeli najveći deo kolača u vlasti i oslobodivši se manjih stranaka nesmetano vladali uz možda još jednu partiju, a to bi možda bio DS.
Milan Nikolić sociolog, kaže da se očekuje ozbiljna opozicija kada se srede stvari u Demokratskoj stranci, jer su LDP i DSS manje partije. On objašnjava da je Aleksandar Vučić, lider SNS-a, i jedan deo stranke krenuo da eksploatiše temu borbe protiv kriminala i korupcije a da je to treća ili četvrta tema po redosledu.
„Ako ne možemo da savladamo prve tri onda ćemo četvrtu, jer ima dosta koruptivnog materijala”.
Nikolić kaže da ako bi Vučić nešto uradio mogao bi da bude prvi čovek ovog režima.
„Ali, on mora krenuti i na svoje koalicione partnere i zbog toga naprednjaci prete čak i novim izborima. Ako se bude išlo do kraja izvući će ogroman politički kapital. U slučaju da se sve zadrži na demokratama to će biti politički revanšizam, i neće se previše ozbiljno shvatiti”, dodaje Nikolić.
Ognjen Pribićević, iz Instituta društvenih nauka, za to što opozicija nije jaka krivi demokrate:
„Za ovo što se dešava u DS-u teško može da se nađe primer u Evropi da jedna stranka bude tako dugo u agoniji. Njima nema ko da otme birače, njihovi birači će otići u apstinenciju”.
On objašnjava da slaba opozicija stalno drži otvorenu dilemu raspisivanja novih izbora i pravljenja nove koalicije i kaže da je DS dobar partner za SNS.
Da li bi vlast bila složnija da je opozicija jača?
„To ne bi zbilo redove, jer vlada nije napravljena na baš srećan način. Stalno lebdi u vazduhu to da se mogu održati novi izbori i napraviti velika koalicija”, kaže Pribićević.
Branko Radun, politički analitičar, potvrđuje da Srbiji nedostaje snažna opozicija, i kaže da to nije prvi put. Ali, po njegovom mišljenju glavna pretnja vladi nije nedostatak opozicione kritike što bi je možda više ujedinilo.
„Glavna pretnja vladi dolazi iz nje same i zavisi od odnosa Aleksandra Vučića i Ivice Dačića.
U vladi je u toku pozicioniranje i Vučić hoće da nametne svoju volju”, navodi Radun.
„Novi izbori odgovaraju samo naprednjacima i zato oni mogu da pritiskaju koalicione partnere i opoziciju. Ta pozicija slabe opozicije i to što mogu da idu na izbore naprednjacima daje krila. Sa te pozicije imaju manevarski prostor. Slaba opozicija potpomaže podele – ima i toga, ali to nije toliko bitno”, kaže Radun.
„Vučić želi da nametne borbu protiv korupcije i da to objedini vladu. Ako to ne uspe preračunaće se da li im se isplati da ruše vladu. Slušaće se Vučić i čekati rasplet, a za to vreme naprednjaci žele maksimalno da ojačaju svoju poziciju”, kaže Radun.
„Videćemo kada će se iskristalisati situacija u Demokratskoj stranci, u novembru već može biti jasna situacija. Demokrate su pretrpele dosta štete od repova koje vuku i gubitka izbora, a ova hapšenja dosta utiču i na izbore u DS-u, jer nekome slabi a nekome jača rejting”.
Radun kaže da ne očekuje brzo izbore, „osim ako imate jak motiv i mislite da ćete mnogo bolje proći. Nije to sa izborima tako lako. Strahom od izbora naprednjaci mogu da vrše pritisak na koalicione partnere”.

Minut do dvanaest za jasan stav oko Kosova
Upravo sada je minut do dvanaest da Srbija vrlo jasno precizira svoj stav i stav Brisela oko priznavanja i nepriznavanja Kosova i toga šta to sve znači, na način da to ostane zapisano u međunarodnopravno obavezujućem dokumentu.
Jer, do sada je Brisel govorio da prihvata da Srbija ne prizna Kosovo, pa je to relativizovano u poslednjih nekoliko meseci, od kada su počeli da stižu glasovi da će zemlja prvo morati da prizna integritet, pa onda i suverenitet Kosova.
Ovo su reči Predraga Simića, profesora Fakulteta političkih nauka u Beogradu i bivšeg ambasador Srbije u Francuskoj, koji, u razgovoru za naš list, posle stava Evropske komisije da Srbija treba da poštuje „teritorijalni integritet Kosova”, kaže i da Srbija ne može reći „ne” Evropskoj uniji, bez obzira na to što ona nije više tako poželjan cilj kakav je bila pre deset, dvanaest godina.
„Mi smo evropska zemlja i ne možemo drugačije. Ali, to ipak nalaže i određene alternative u odnosima sa EU, da vidimo šta mi dobijamo u tom periodu do određivanja datuma i ulaska u članstvo, u tih deset ili već koliko bude godina, ako se stvari budu povoljno razvijale za EU, a šta, zapravo, gubimo”, ističe naš sagovornik.Koliko su zapravo narušeni odnosi Srbije i EU, posle obelodanjivanja stava EK i razgovora komesara Filea u Beogradu?
Nisu oni narušeni suštinski. Ali jeste EU nešto što je indirektno nagoveštavala i indirektno govorila sada rekla direktno, a to je da traži da Srbija poštuje teritorijalni integritet Kosova, što možemo shvatiti kao odgovor na Dačićevo mesto novog pregovarača i odgovor na stavove koje je on dosta konzistentno zastupao u poslednje dve godina oko podele Kosova. 
Ali, s druge strane, kada se kaže teritorijalni integritet, svaki student međunarodnih odnosa zna da to nerazdvojno ide sa suverenitetom. I možda ni to ne treba da nas iznenadi jer dolazi od zemalja koje su priznale nezavisnost Kosova i koje brinu o integritetu i suverenitetu Kosova. Ono što me malo buni jeste to da dolazi iz EU u kojoj još pet zemalja nije priznalo Kosovo i pitam se u kojoj meri ovakav stav zapravo odražava spoljnu politiku EU. Posle susreta sa evropskim komesarom Štefanom Fileom postojale su izvesne razlike u izjavama srpskih čelnika. Kako te razlike tumačite?
Lakše je govoriti s pozicije profesora fakulteta nego pozicije političara koji snose odgovornost i koji moraju da nađu načina kako da održe kontinuitet odnosa sa EU, ma koliko perspektiva odnosa Srbije sa EU u ovom trenutku izgledala daleko. Treba biti realan: nama je EU potrebna jer smo evropska zemlja, ali je pitanje kakav kvalitet i kakvu vrstu odnosa možemo realno da očekujemo u narednim godinama sa EU.A da li će ideja o podeli Kosova koju zastupa premijer biti jedan od razloga rasprave na domaćoj političkoj sceni?
Verovatno će biti jedan od razloga, s tim što možemo predvideti kada su pojedine partije u pitanju, kako će se one postaviti. Što se mene tiče, mislim – ako je tačno, a bojim se da jeste, da u dogledno vreme ne možemo da računamo ni na početak pregovora, a pogotovu ne na njihov uspešan završetak, i a ako je tačno da bi ako EU koja na početku traži da se poštuje teritorijalni integritet na kraju tražila da se prizna i suverenitet Kosova – da bi danas trebalo razmišljati o nekim drugim oblicima odnosa sa EU, poput onih koje imaju evropske zemlje koje nisu članice EU. Znam da će mnogi to smatrati preteranim ako pomenem Norvešku ili Švajcarsku, jer svakako mi smo daleko od njih, ali te zemlje, iako nisu članice EU, jesu deo njenih određenih politika, tamo gde njihov interes to nalaže. U Briselu tvrde da nisu postavili novi uslov. Da li vam je poznato da je u nekom dokumentu EU ovako nešto bilo zapisano?
U Kontakt grupi je bilo razgovora. Nisam nigde video da je to stavljeno na papir. Ovog puta se prvi put pojavljuje papir i to je nešto što je ozbiljno. Jer, bez obzira na sva objašnjenja koja je dao File, reči lete – zapisano ostaje. Sutra se svako može pozvati na ovaj dokument i mislim da je sasvim normalno što predsednik Nikolić traži da se to izbaci. I sasvim je verovatno da se to neće izbaciti i da je to praktično pomerilo prečku za Srbiju kada je u pitanju Kosovo naviše. Zato mislim da će to biti crvena crta ispod koje EU neće ići u pregovore. To otvara dva pitanja.
Jedno je, a o čemu ćemo to pregovarati kad budemo seli za sto da pregovaramo sa Albancima „na visokom političkom nivou”. S druge strane, šta je interes Srbije u tome. Jer, ako nije sever Kosova, šta je onda interes Srbije? 
Za mene postoje četiri „crvene linije”. Prvo, da Srbija mora u ovom trenutku jasno da stavi do znanja i spreči da i reč „suverenitet” uđe u bilo koji dokument, kao što je ušao „integritet”. U ovom trenutku moramo jasno staviti do znanja da za Srbiju priznanje suvereniteta ne dolazi u obzir. Drugo je pitanje severa Kosova. Sever je i prema Ahtisariju imao neke elemente specijalnog statusa, autonomije i, bez obzira na stavove Prištine, nipošto se nije htelo ubaciti reč entitet, zbog Republike Srpske. Ali to nije razlog da Beograd ne razmišlja o tome. Jer, elementi postoje – zajednica opština severa Kosova i odnosi sa Srbijom. Treće je pitanje ljudskih prava Srba na jugu koji su bili barem do sada potpuno potisnuti u stranu zbog severa Kosova. Prema tome, mislim da je personalna autonomija u ovom trenutku tema o kojoj bi Beograd trebalo da razmišlja. I, četvrto, to je pitanje statusa manastira, koji su u velikoj meri rešeni, i Ahtisarijevim planom i drugim dokumentima. Moja preporuka bi bila da se pažljivo prouči grčko zakonodavstvo o statusu Svete Gore i svetogorskih manastira. A da li EU uopšte ima pravo da traži od bilo koga da poštuje teritorijalni integritet ili je to u nadležnosti Ujedinjenih nacija? 
Svako ima pravo da traži da se poštuje teritorijalni integritet i suverenitet međunarodno priznate države. Ono što nas u ovom trenutku žulja jeste ako se traži poštovanje teritorijalnog integriteta Kosova. Jer, do sada nijedan dokument UN nije suverenitet Srbije nad teritorijom Kosova doveo u pitanje. Mislim da su zahtevi da su u ovom trenutku pitanje Kosova vrati tamo gde jedino može biti  legalno razmatrano, u UN, sasvim opravdani. Ali i sasvim nerealni. Ali, ako nešto i ne može da se postigne, nije razlog da se to ne traži, da se sa tih pozicija gradi pregovarački stav, odnosno da se pokušava ostvariti neka ravnoteža, jer u ovom trenutku, čini mi se, EU nema dobar bilans na Kosovu.Nemački ambasador u Srbiji Hajnc Vilhelm kaže da Nemačka, želi da vidi „jasnu želju” srpske vlade da je spremna da normalizuje odnose sa Kosovom i objašnjava da to znači da Srbija neće sprečavati Kosovo da postane član UN i EU. 
Moj dragi prijatelj iz Pariza (pošto je današnji nemački ambasador bio broj dva ili broj tri u nemačkoj ambasadi u Parizu i vrlo se dobro znamo) u pravo je kada to traži. Isto kao što bi i Srbija bila u pravu kada bi tražila da se EU na isti način izjasni o statusu Srbije. Prema tome, otvaranje karata i politika čistih ruku, pregovaranje sa otvorenim kartama, u ovom trenutku je ne samo problem za Srbiju, nego i problem za Brisel. Konačno, posle ovoga, i Brisel mora da se izjasni šta zapravo želi sa Srbijom, da li će posle integriteta tražiti i priznanje suvereniteta.Dakle, on traži da Srbija ćuti, ako bi se u UN postavilo pitanje priznanja Kosova?
Znate, pozicije velike i male zemlje su takve da se u njihovim odnosima to može tražiti. Ali, to nije stvar koja je prihvatljiva UN, svaka zemlja, barem na papiru, ima podjednaka prava. Prema tome, očekivati od Srbije da se dobrovoljno odrekne svog suvereniteta na Kosovu i da ćuti dok se on ukida nije realno, bez obzira na to što je Srbija u ovom trenutku i ekonomski i politički veoma slaba i što to možda dovodi u iskušenje neke jače zemlje da postavljaju takve zahteve. Ono što se legitimno može tražiti je samo ono što piše u Povelji UN i rezolucijama koje počivaju na toj povelji, a u ovom trenutku, kad je u pitanju Kosovo i Srbija, jedino je važna Rezolucija 1244.A, kolika „šargarepa” može da bude to što komesar File kaže da Srbija ima šansu da u sledećoj godini dobije datum za pregovore?
Srbija ima šansu da dobije datum sledeće godine, ali je pitanje kolika je cena. Čak nije ni ono načelno pitanje da li Srbija treba da plati članstvo u EU odricanjem dela svoje teritorije, kao što govori Vojislav Koštunica. U ovom trenutku, za partije na vlasti to je pitanje njihovog opstanka na vlasti. Jer, u onom trenutku kada više od polovine domaćeg javnog mnjenja ne vidi u EU onoliko poželjan cilj kao što ga je videla do izbijanja ove krize, do 2009. mislim da bi za svaku stranku na vlasti, koja bi tako nešto prihvatila, cena bila silazak sa vlasti. Da li, možda, očekujete „zamrzavanje” odnosa sa EU?
Ne. Ne mislim da je za Srbiju zamrzavanje odnosa sa EU realna alternativa. Jer, ne možemo otići odavde gde jesmo.
Naravno, pored „šargarepa” koje nam se nude, postoje i batine, koje nam se nagoveštavaju. U ovom trenutku imamo vrlo glasan zahtev koji dolazi iz npr. Bavarske da se Srbiji ukine Beli šengen, zbog broja ilegalnih azilanata.
Nije isključeno da se u jednom trenutku suočimo i sa suspenzijom, ako ne i sa ukidanjem Belog šengena, ne samo zbog lažnih azilanata, nego i u sklopu jednog zaoštravanja odnosa između Brisela i Beograda. I tu je upravo ona tanka linija koju naša politika ni u jednom trenutku ne sme da napusti.

Komšić: Vojvodina liči na Sloveniju iz osamdesetih
NOVI SAD – Politički analitičar, akademik Vojvođanske akademije nauka i umetnosti Jovan Komšić izjavio je da se Vojvodina danas nalazi u sličnom položaju kao Slovenija u bivšoj Jugoslaviji krajem osamdesetih godina.
Komšić je za novosadski Dnevnik rekao da bi Vojvodina, koja počiva na evropskoj kulturološkoj matrici, bila najveći gubitnik ukoliko bi Srbija odustala od evropskih integracija, ali i najveći „bolesnik” u takvoj antievropskoj Srbiji.
„I Slovenci su, podsetiću, otvoreno pitali kakva je tu računica, koja je dobit, koliki su troškovi...„, kazao je Komšić.
On je ocenio da je u Srbiji na delu rascep između građanskog modernističkog i evropskog koncepta, na jednoj strani, i nacionalističkog koncepta devetnaestovekovne države, na drugoj.
Prema njegovim rečima, nema sumnje da je građanska matrica u Vojvodini većinska, jer se to potvrđuje i u izbornim ciklusima i u svim sociološkim istraživanjima.
„Presecanje komunikacija sa Evropom od Vojvodine bi napravilo najvećeg bolesnika unutar zatvorene i izolovane Srbije, koja traži identitet u nekoj vrsti replike Belorusije, a što smo već videli devedesetih godina”, upozorio je Komšić.
Dodao je da je proevropska politika jedina šansa i za Vojvodinu i za Srbiju.
„Osim ukoliko neko ne smatra da tu šansu imamo u izvozu 'pink pantera' i najsurovije mafije u Evropu, belog roblja, azilanata... A to su upozorenja koja već dobijamo”, kazao je Komšić.

Hjuman rajts voč: Damask koristi kasetne bombe
Njujork – Organizacija „Hjuman rajts voč” optužila je juče sirijsko ratno vazduhoplovstvo da koristi kasetne bombe protiv pobunjenika i u naseljenim oblastima širom zemlje. „Sirija se ne obazire na svoje civilno stanovništvo, što je najočiglednije u njenoj vazdušnoj kampanji, koja sada obuhvata i bacanje smrtonosnih kasetnih bombi na naseljene oblasti”, rekao je Stiven Gus, direktor odseka za oružje u okviru ove organizacije.
Gus je ukazao da je većina zemalja zabranila kasetne bombe i da bi Sirija odmah trebalo da prestane da ih upotrebljava, javio je AFP.
Ova organizacija za zaštitu ljudskih prava sa sedištem u Njujorku navela je da je u proteklih nedelju dana upotrebljen veći broj kasetnih bombi, naročito u severozapadnoj oblasti Maret al-Numan, u kojoj se režimske i pobunjeničke snage i dalje bore za kontrolu nad autoputom koji povezuje Damask sa severnim gradom Alepom.
Kasetne bombe se koriste i u provincijama Alepu, Homsu, Latakiji i Damasku, navodi „Hjuman rajts voč”, pozivajući se na video-snimke koje su na internet postavili sirijski opozicioni aktivisti.
Sirija nije ratifikovala konvenciju kojom se zabranjuje upotreba kasetnih bombi, a koju je od 2008. godine potpisalo 109 zemalja.
Procenjuje se da je od ovog oružja od 1965. godine stradalo desetine hiljada ljudi.
Jedna kasetna bomba može da sadrži do 650 manjih kasetnih bombi koje se raspršuju po velikom području i eksplodiraju pri udaru.
Prema podacima ove nevladine organizacije, 98 odsto žrtava kasetnih bombi su civili, a 27 odsto deca, izveštava Tanjug.

De Vevr: Belgija će uskoro biti konfederacija
BRISEL – Nacionalistička flamanska partija N-VA odnela je ubedljivu pobedu na lokalnim izborima u Antverpenu, ekonomskom središtu Belgije, a lider te stranke Bart De Vevr poručio je da će Belgija uskoro postati konfederacija.
„Prešli smo istorijsku prekretnicu”, izjavio je na postizbornom mitingu populistički vođa N-VA , nakon što je njegova stranka ubedljivo porazila vladajuće socijaliste na lokalnim izborima u drugom najvećem gradu u zemlji.
On je poručio belgijskom premijeru Emiliju De Rupu da se spremi za konfederalizaciju kraljevine.
„Flandrija više neće plaćati savezne poreze koje Flamanci ne podržavaju”, rekao je De Vevr, koji se otvoreno zalaže za otcepljenje Flandrije od frankofonskog dela Belgije.
De Vevrova pobeda u ekonomski najprosperitentnijem gradu u Belgiji predstavlja veliki poraz za De Rupa, frankofonskog socijalistu koji je prošle godine s mukom sastavio vladu levog centra.

Greške jednog nobelovca
Oštra kritika izvršne direktorke Međunarodnog monetarnog fonda Kristin Lagard da su javni dugovi razvijenih država (SAD i EU) prevazišli ratne nivoe zabeležene u Drugom svetskom ratu te da evropsko insistiranje na sve većoj štednji prezaduženih zemalja „ne radi posao”, nije uspela da se izbori za naslovnice svetske štampe.
Slučajno ili ne, baš u trenutku kada je evropska javnost trebalo da čuju da eksperti MMF-a i Svetske banke misle da njene vođe greše kada tvrde da će se Grčka, Španija i ostale zemlje evrozone izvući iz finansijskog ponora isključivo dodatnim „stezanjem kaiša”, Nobelov komitet je saopštio iznenađujuću vest koja je bacila u senku sve ostale: Evropska unija je ovogodišnji dobitnik Nobelove nagrade za mir.
Reklo bi se savršeni tajming da se spreči da jedna za političare neprijatna informacija stigne na naslovnice. Štaviše, pobornici teorija zavere će sigurno tvrditi da je to i te kako planirano.
Međutim, ako je tajming ove vesti bio savršen za bacanje u senku kritike MMF-a, zasigurno nije bilo pravo vreme za Evropljane da je čuju.
Premda mnogi ocenjuju ovo kao podstrek „dvadesetsedmorici” da u aktuelnom ekonomsko-finansijskom uraganu ne razore ono što su postigli proteklih decenija, Nobelova nagrada za mir u ovom trenutku samo je izazvala još burniji razdor na relacijama prezadućeni jug – bogati sever, evroskeptici – evrooptimisti, ili na ekstremnijoj ravni: ksenofobični nacionalisti – evrofanatici.
U trenutku kada je širom EU mnogo krvavih glava u sukobima policije i demonstranata koji protestuju zbog rigoroznih mera štednje, a demokratija i ljudska prava se suočavaju sa izazovom toga da se milioni Evropljana bore da ostvare pravo na rad i redovni obrok, deluje cinično proglašavanje EU za laureata zbog 60 godina doprinosa „unapređenju mira i pomirenja, demokratije i ljudskih prava u Evropi”.
Premda je EU zaista jedan, dobrim delom, uspešan mirovni projekat, promovisanje Unije za nobelovca u ovom trenutku samo daje kontraefekat, a pobornike raspada EU inspiriše na još jaču aktivnost u javnosti.
Razlog za negativan publicitet leži u činjenici da EU nije baš toliko savršena i da beleži brojne greške i neuspehe u njenim najvažnijim dostignućima koje u obrazloženju odluke naveo predsednik Nobelovog komiteta Torbjorn Jagland.
Ovaj poznati pobornik evropskog ujedinjenja kao najvažnija dostignuća naveo je francusko-nemačko pomirenje posle Drugog svetskog rata, podršku novim demokratijama u Grčkoj, Španiji i Portugaliji, podršku bivšim komunističkim državama u devedesetim godinama, modernizaciju Turske i izgradnju mira na Balkanu.
Francusko-nemačko pomirenje je Evropljanima uvek zgodno za isticanje uspešnosti evropskog projekta, ali se nekako uvek zaboravlja na i dalje ne baš tako uspešno irsko-irsko pomirenje u Severnoj Irskoj.
Lakše je postići pomirenje dva naroda koji se očigledno razlikuju po jeziku, kulturi i običajima, od naroda koji govore isti jezik, imaju iste običaje i kulturni identitet a razlikuje ih samo verski ili nacionalni identitet.
To najbolje znaju narodi na Balkanu od kojih se svaki bori za „svoj” jezik i identitet te pošto-poto ističu međusobne razlike.
Iako je Nobelov komitet naveo ulazak Hrvatske u EU, otvaranje pregovora sa Crnom Gorom i status kandidata za Srbiju, kao primere dodatnog jačanja procesa pomirenja na Balkanu, EU na Balkanu i te kako beleži brojne greške koje nisu uvek vodile miru i stabilnosti.
Greške se nižu još od početka konflikta kada su vodeće evropske zemlje i te kako podržale raspad Jugoslavije, preko loših procena evropskih mirovnjaka u Srebrenici i neaktivnosti oko blokade evropskih integracija Makedonije, do oštrih i preranih zahteva Srbiji po pitanju Kosova u kojem se Srbija prerano stavlja pred dilemu Kosovo ili EU, u trenutku kada njeni građani još ne znaju u praksi koje će sve koristi imati od članstva u Uniji.
Iako sve to ne umanjuje ogromnu odgovornost naroda Balkana, mora se reći da EU tu ipak nije bila najsvetliji primer mirotvorca i veštog globalnog aktera koji svojom diplomatijom i privlačnošću članstva u njoj postiže stabilnost u regionu.
Pitanje za diskusiju je i koliko je EU učinila dobro Španiji time što je prihvatila da Madrid baci pod tepih zločine iz vremena Fransiska Franka i na brzinu uđe u Uniju, dok surova sadašnjost potvrđuje da je bila velika greška doneti političku odluku da Grčka pre ispunjivanja svih uslova uđe u evrozonu.
Nedovoljno jedinstvo i pogrešne odluke uticali su da su u delovanju van Starog kontinenta greške EU još brojnije tako da je ovo bio apsolutno pogrešan trenutak za EU da dobije Nobelovu nagradu za mir, ukoliko je uopšte bilo neophodno time obeležavati evropski mirovni projekat.
Diploma, zlatna medalja za likom Alfreda Nobela i 1,2 miliona evra neće biti dovoljni za evropske lidere da donesu hrabre odluke i izvuku Uniju iz ekonomsko-političkog živog blata.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Otkrivanje Amerike: Debela mačka sa Volstrita
Od našeg stalnog dopisnika
Vašington – ”Ja nisam postao predsednik da bih pomagao družinu nafatiranih bankara sa Vokstrita”, glasi jedna od često citiranih izjava Baraka Obame, data u decembru 2009, dakle u vreme dok se, mada izabran, tek pripremao za useljenje u Belu kuću.
On je tom prilikom za bankare upotrebio izraz ”debeli mačke” (”fat cats”), kojim se u žargonu engleskog jezika opisuju bogate uticajne osobe.
Jedna od tih ”debelih mačaka”,  ustvari glavna među njima kad je reč o uticaju, a i banci kojoj je na čelu, posetila je prošle nedelje Vašington, da bi u Savetu za spoljne odnose, na tribini na kojoj gostuju vodeći ovdašnji biznismeni, iznela svoje viđenje globalne ekonomije i prilika kod kuće.
Džejmi Dejmon (56), glavni direktor i predsednik multinacionalnog bankarskog sistema ”Džej Pi Morgan Čejz”, najveće američke banke sa godišnjim prometom od oko 2.000 milijardi dolara i više od 200.000 zaposlenih, kad se izbliza osmotri fizički uoipšte nije debeo, ali jeste ”nafatiran”. Njegova godišnja plata sa bonusima je prošle godine iznosila 23 miliona dolara – uklapa se dakle u sliku bogatog bankara sa Volstrita.
Uz to, ima i reputaciju najuspešnijeg, najslavljenijeg i najuticajnijeg. ”Džej Pi Morgan Čejz” je bez problema prošao veliku finansijsku krizu kojoj su kumovale Dejmonove kolege iz južne četvrti Menhetna. Sapleli su se tek prošlog aprila, kada je jedan njihov trgovac vrednostnim papirima u Londonu serijom pogrešnih uloga napravio gubitak od šest milijardi.
Bilo je to doduše samo mala ogrebotina na blještećoj karoseriji korporacije, koja je izazvala veliku buku, pa i podizanje javne optužnice protiv ”Džej Pi Morgana”. Džejmi Dejmon to međutim smatera nepotrebnim: ”Jesmo zabrljali, ali to neće da potopi naš brod, mi imamo 150 milijardi kapitala...
Greške se događaju. Zar, kad se sruši jedan avion, svi treba da prestanemo da koristimo avione? U biznisu se greši, ali se lekcije nauče. Samo u Vašingtonu postupaju sa uverenjem da greške nikad ne treba da se dogode”.
Dejmon govori sa samopouzdanjem čoveka koji kormilo džinovske banke čvrsto drži još od 2005. Izjašnjava se kao demokrata, a Vašingtonom kruže glasine da bi, osvoji li Obama drugi mandat, rado postao novi sekretar Trežerija (ministar finansija), o čemu se ovom prilikom nije izjašnjavao.
Razgovor je počeo pitanjem o njegovom viđenju grčke krize, s obzirom da je on grčkog porekla: deda mu je ovde imigrirao 1915, što mu je bio povod za šalu da ne snosi ličnu odgovornost za grčki fiskalni haos.
”Grčka u suštini nije veliki problem”, kaže. ”Ona duguje nekoliko stotina milijrdi, njen bankrot  ili izlazak iz evro zne ne bi bio katastrofa”.
”Katastrofa će biti ako Grčka pukne pre nego što za to budu pripremljene Italija i Španija. Velika je verovatnoća da bi u tom slučaju tamo počeo juriš na banke, koje te zemlje ne mogu da zaustave, jer za to nemaju sredstava. Za to im je potreban novac kojeg nemaju, niti mogu da štampaju evro, iako imaju nešto što nazivaju centralnim bankama. Zato čitamo da je potrebno uspostaviti bankarsku uniju i sistem garancije depozita.”
”Iz Italije i Španije već je izneto oko 600 milijardi evra, uglavnom u Nemačku. Nemačke banke su to deponovale u Bundes banku, a ona je to onda pozajmila italijanskim i španskim bankama.
Dakle, suprotno preovlađujućem uverenju, dužnička kriza u Evropi je uveliko socijalizovana”.
Dejmon misli da će se problem na kraju nekako rešiti, jer je alternativa isuviše loša, čega su evropski političari svesni. ”Smenjivaće se loše i dobre vesti, ali će neke stvari na kraju morati da sprovedu”.
Koliko je njegova kuća međutim pripremljena za fiskalnu krizu – ovde se za to koristi i pojam ”fiskalna litica” – koja će nastupiti u dramatičnom obliku 31. decembra, paketom automaskih kresanja u budžetu i povećanjem poreza, u ukupnom iznosu od 600 milijardi dolara, ako Kongres u međuvremenu ne postigne saglasnost da to spreči?
”Mi jesmo pripremljeni, formirali smo već ’ratni štab’, to ćemo preživeti, mada mislim da je loša politika što smo joj se primakli toliko blizu”.
Da li je istovremeno zabrinut da bi jednog dana, zbog fiskalne neravnoteže i velikog budžetskog deficita (oko 1.500 milijardi) i Amerika mogla da postane bolesnik: da tržište više ne prihvata obveznice kojima taj defit finansira?
”To je prilično zagarantovano, pitanje je samo kad i kako. Ne znam da li će se to dogoditi za dve, tri ili četiri godine, ali će se dogoditi, to je samo pitanje vremena. Niko ne može da se beskrajno zadužuje, i takve primere smo već videli: u poslednjih sto godina bankrotiralo je mnogo zemalja koje su mislile da će ipak da se izvuku”.
”Mi se tešimo time da je dolar rezervna moneta sveta, da imamo jaku vojsku – ali zašto izazivati sudbinu? Mi moramo da uvedemo fiskalnu disciplinu, moramo da uredimo naše finansije jer je to i u našem interesu. Da smo to uradili recimo pre godinu dana, naša ekonomija bi danas cvetala. Nije da ne znamo kako to da uradimo, nego nemamo volje za to –  dok je u Evropi to obrnuto, ima volje, ali nema naičina2.
„Kako god, uvešćemo fiskalnu disciplinu. Većina nas biznismena na to ne gleda kroz partijske i ideološke naočare. Time ćemo stvoriti uslove za veći ekonomski rast, koji potom rešava sve druge probleme”.
A koliki je u tom pogledu stepen njegovog optimizma?
”Mi smo još najveća i po mnogo čemu najnaprednija zemlja, počev od vojske, tehnologije, industrije, finansijskog tržišta... Imamo jaku vladavinu prava, preduzetnički duh, i dalje smo najbolje mesto za investiranje na planeti. Ali nemamo božansko pravo na uspeh. Zato moramo da sredimo mnoge stvari: imigracionu politiku, fiskalnu politiku... Ali moramo pre svega da uklonimo neizvesnosti iz sistema: fiskalne iz kojih proističu i poreske, konstantnu anti-biznis retoriku. Uklonimo sve to i ekonomija će da uzleti”. 
”Amerika će, kako je to jednom rekao Vinston Čerčil, uvek uraditi pravu stvar, ali samo pošto pre toga isproba sve druge mogućnosti. Vašington i biznis ne treba da se konfrotiraju, već da sarađuju”.
Ko je za to kriv?
” Rekao bih više politika nego biznis. Mi stalno nudimo našu pomoć. Na primer, na pitanje da li želite univerzalnu zdravstvenu zaštitu za američke građane, 80 odsto biznismena odgovara sa da. Zar ne bi bilo bolje da svi, kao Amerikanci, radimo zajedno”.
Na pitanje da li u Americi ima premalo ili previše državne regulative, Dejmon daje diplomatski odgovor:
”Potrebna nam je dobra regulativa, što ne podrazumeva automatski da treba da je bude više ili manje”.
”Treba da bude jasna i jednostavna. Na autoputu recimo ne smete da vizite brže od 65 milja na sata, ne smete da pijete dok vozite: to je primer kako se stvari rade s merom. Ali u drugim važnim oblastima smo preterali: ima mnogo preklapanja nadležnosti, previše agencija... Kad nešto pogrešimo, zaskoči nas 17 agencija, umesto kao nekad, samo jedna.”
Kao bankar (ali i demokrata u duši) Dejmon podržava ”društvo veće jednakosti”, ali samo dotle ”dok se ne petlja u ekonomsku mašinu koja jedino to omogućava”.
A šta, s tim u vezi, misli o društvenoj odgovornosti korporacija (”Džej Pi Morgan” ima oko 200 fondacija u Americi, koje na raspolaganju imaju oko 200 miliona dolara i jednu od najvećih umetničkih kolekcija ).
Odgovor je bio kratak i jasan: ” Moj posao je da napravim dobru i dinamičnu kompaniju”.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.


  </body>
 </text>
</TEI>