<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Van Gog i Hemingvej
Ma kako se turističke skijaške velesile tužile na zimu i toplo vreme zbog koga im je pola sezone prošlo relativno slabo, na Kopaoniku, Jahorini i u bugarskim zimskim centrima ljubitelji skijanja tek sada uživaju u obilju snega i sunčanom vremenu. Ali, šta je sa onima koji bi da preskoče i ovo malo hladnog vremena i belog pokrivača na planinama i pođu u toplije krajeve. Slobodan Leposavić iz Kontikija misli da bi poseta Egiptu (čarteri, transferi, sjajni hoteli, zanimljivi izleti uz vodiče-stručnjake) bila pravi melem za sve željne opuštanja i odmora. Klasična ruta obilaska počinje iz Hurgade, traje sedam dana, avionom, i košta 299 evra. Tura od 11 dana, po ceni od 599 evra, obuhvata i plovidbu Nilom, luksuznim brodovima, uz posetu "Dolini kraljeva", grobnicama Tutankamona, hramu Hačepsut i selima gde uz lokalne emire (poglavare) možete uživati u autentičnom beduinskom životu dan ili dva. Naravno, u ponudi su i druge interesantne destinacije, kao što su Tunis, Malta, Maroko, sa izletima u pustinju uz sjajne hotele i tople bazene.
Nada Matanović iz Džolija misli da je zanimljiv odlazak na Van Gogovu izložbu u Budimpeštu sa polascima 22. februara, i 15. marta. Na samo nekoliko sati vožnje skupljeno je više od 100 dela čuvenog holandskog slikara, i to iz privatnih kolekcija i najpoznatijih muzeja sveta (Ermitaža, Luvra, Gugenhajma i Britanskog nacionalnog muzeja). Cena četvorodnevnog boravka u uvek romantičnoj Pešti, uz razgledanje grada sa reke, posetu Sent Andreji i poznatim nacionalnim restoranima u Budimu, iznosi 115 evra i 800 dinara. Druga opcija ove poznate kuće – egzotična Kuba sada je još interesantnija zbog zdravstvenog stanja lidera Fidela Kastra: naši turisti, očekujući promene u viznom režimu (za sada ih nemamo sa ovom karipskom zemljom), hrle na ostrvo muzike, zadovoljstva i lepih plaža. Cena 12-dnevnog aranžmana u hotelima sa četiri zvezdice u samoj Havani i kraj zanosne plaže Varadero iznosi od 1.579 do 1.922 evra, u zavisnosti od hotela i izleta u legendarno Hemingvejevo svratište gde je i napisao sagu o starom ribaru Santjagu za koju je dobio Nobelovu nagradu. 
Irena Čalikjan iz Kompasa zagovara odlazak u Tunis, kao sada idealnu destinaciju za jedan lagodan zimsko-letnji odmor. Ne možete baš da se kupate u moru, ali toplina se u ovo doba penje do 23. podeoka Celzijusove skale, a hoteli poput "El Muradija" ili "Rezidens Mahmuda" u Hamametu imaju otvorene i zatvorene bazene sa toplom vodom, kao i turska kupatila i druge zanimljive sadržaje. Kružna tura kroz Tunis i vožnja Saharom košta 305 evra za osam dana ili 420 za 15 dana, uz doplatu za boravak u pustinji 45 evra po dana (do tri dana), koliko košta i obilazak drevne Kartagine. U ponudi je i jeftinija varijanta od 260 do 280 evra, u zavisnosti od hotela i broja dana. I Malta je u ovo vreme vrlo povoljna pa tako za 275 evra dobijate sedam noćenja, čarter i transfere uz obilazak ostrva. Treba napomenuti da je Kompas počeo prodaju aranžmana za letovanja u Grčkoj, a cene su garantovane za one koji rezervišu do prvog marta.
Astra trevel, kako kaže Ivana Ilić, ima niz zanimljivih varijanti, ali izdvaja Sloveniju i Terme Čatež kao idealne za vikend odmor u kompleksu termalnih bazena, turskih kupatila, gde četiri dana koštaju 168 evra ili sedam dana za dve osobe po ceni od 485 evra, ali bez prevoza. Deca do 12 godina imaju popust od 50 odsto a do šest godina sve besplatno. 
Ivana Ilić preporučuje na Bledu pansion "Majers", koji uz sjajnu kuhinju nudi izvanredan izbor retkih vina i odmor u alpskom zdanju sagrađenom još 1888. godine po ceni od 35 evra dnevno. Za zaljubljene iz ponude izdvaja hotel "Habakuk" na mariborskom Pohorju, gde se, uz velnes, nudi specijalni program u "svit" apartmanu i večera uz ličnog konobara pod zvezdama, a sve to košta 366 evra po osobi za sedam dana. 
"Letujte u novoj godini po prošlogodišnjim cenama", slogan je za sve koji se odluče da preko ove agencije odu na letovanje u Sarti na Sitoniji i to uplate do početka marta. Kao specijalnu ponudu (važi do 1. marta) izdvajaju i popust od 10 odsto za Neaplaju na Halkidikiju.
Dakle, najlepše mesto na svetu sigurno postoji, samo ga treba pronaći.

Na licu mesta: Bari
Pod motom "Povratak prirodi" stanovnici pokrajine Pulja ubrzanim tempom razvijaju turizam. Tu, na "štikli italijanske čizme", na jugu koji nije više siromašan kao nekad, ali nije ni bogat kao sever, turista ima i zimi. Privlači ih mediteranska klima, sunce koje zna dobro da upeče ovih februarskih dana i cene prilagođene srednjem staležu. Na putevima nema gužvi. Sa njima se srećete samo u velikim gradovima poput Barija i Brindizija. Prava turistička atrakcija ovde je trulo – zgrada neobičnog oblika i konstrukcije, sa kupastim kamenim krovom. Stari truli, koji datiraju iz 16. i 17. veka, sada su pod zaštitom Uneska. 
Po uzoru na stare građevine podižu se novi truli, po staroj recepturi, od prirodnog materijala: prvo se, naime, iskopa rupa, dva do tri metra široka i dva do četiri metra duboka. Iskopani materijal se koristi za gradnju zidova debljine jednog metra. Osnova je od velikog kamenja, a zidovi se postepeno naginju ka unutra s tim što se prečnik smanjuje dok se ne dobije manji okrugli otvor nad kojim se podiže kupola. Svetlo kamenje, koje vremenom dobija tamniju boju, izdvaja se od belo okrečenih zidova koji odbijaju toplotu, pa leti u njima nije vrućina, a zimi debeli zidovi sa brojnim šupljinama sprečavaju odvod toplote. 
Ustvari, ovakva gradnja predstavlja neku predindustrijsku izolaciju. Krov je od kamenih ploča debljine šest do sedam santimetara koje se slažu bez maltera, na vrhu glavni majstor stavlja svoj potpis (pinakolo) – dekorativni kamen različitih oblika. Ulaz i prozori su mali. Srednju sobu okružuju dve-tri manje. Na jednoj strani su spavaće sobe, a na drugoj ognjište i kuhinja. Pod je od kamena. U alkovima, manjim prostorijama, skladišti se hrana, a u jednom ćošku izdvojen je toalet. Veličina ovakve zgrade je 20 do 40 kvadrata.
Savremeni trulo, namenjen turistima, opremljen je kao neki moderan apartman. Mnogi od njih se grade za prodaju. Tako, recimo, grupa od tri trulija u blizini Alberobela sa placem od deset ari košta oko 35.000 evra. U oglasu se još kaže da je potrebna rekonstrukcija. Ima ih i znatno skupljih sa maslinjacima, ili vinogradima. 
Početkom ovog milenijuma osnovano je društvo "Truli natura" koje promoviše boravak u nedirnutoj prirodi, organizuje posete sa vodičima romanskim i baroknim katedralama, antičkim lokalitetima, farmama. Ko želi može da nauči kako se priprema hrana – organizuju se kursevi italijanske kuhinje, a može i da vidi kako se cedi maslinovo ulje, prave sirevi, testa za razne paste, obiđe neki stari vinski podrum. Organizuju čak i ture za obilazak znamenitosti na biciklima.
U blizini Fazana – netaknuta priroda. Sudeći po prospektima i brošurama na ruskom jeziku, čini se da posebnu pažnju posvećuju turistima iz ove slovenske zemlje. Nedavno je uvedena avionska linija između Barija i Moskve, a karta sa uračunatim taksama je samo 50 evra. Turisti borave u trulijima ili u hotelima, od kojih neki, iako su na domak mora, imaju bazene. Između Tore kana i Saveletrija, mesta sa mediteranskom vegetacijom, nalaze se golf tereni, ali i peščane plaže. Gurmani se "dave" u morskim specijalitetima, uživaju u školjkama koje zovu urše i jedu sirove. Uz njih dobro ide i rakija – grapa. 
Razlog dobre posete i zimi jesu niske cene. U marini u Bariju, u kafeu, espreso košta 80 centi, čaj "milford" 1,15, a kapućino 1,2 evra. Pivo, "nastro azuro", staje do dva evra. Na tržnici povrće i voće je jeftinije nego na našim pijacama, kilogram špageta košta, preračunato, 60 dinara, a kilogram parmezana, bez koga one ne idu, staje 700 dinara.
Izlozi u Bariju preplavljeni su porukama o sezonskim sniženjima. Da je reč o pravim rasprodajama, govore cene. Muško odelo može da se pazari za sto do 150 evra, a farmerke koje nisu iz Novog Pazara staju 15 do 20 evra. Po rečima dobrog poznavaoca naših butika, u Bariju su cene garderobe bez popusta niže nego kod nas kad najave popuste i do 70 odsto.

Noći u Gradu svetlosti
Naravno da nismo propustili crveni kvart Pigal, mada ovo mesto deluje isprazno i komercijalno, kao deo globalističke seks industrije. Ovakav, ne bi mogao da bude inspiracija čuvenom Henriju Mileru. Razočarani, strmim stepenicama penjemo se ka boemskom Monmartru. Doživljavamo prosvećenje, ali i podležemo šarmu umetnika sumnjivog talenta, koji će nas ovekovečiti na ovom čuvenom umetničkom mestu. 
Stižemo do platoa ispred snežnobele bazilike Sakre Ker, odakle posmatramo panoramu grada pri zalasku sunca. Sa krova crkve nemo nas posmatraju zastrašujuće nemani otvorenih čeljusti, dok se na stepenicama ispred crkve razleže muzika, a masa turista uživa ispijajući vino i glasno se smejući. 
Nove pariske atrakcije inspirisane su delom Dena Brauna. Crkva Sen Silpis nalazi se na trgu, na koji iz svog stana gleda Katrin Denev. Istorija ove crkve prilično je interesantna. Sagrađena je na temeljima egipatskog hrama posvećenog boginji Izidi. U njoj su kršteni Bodler i Markiz de Sad, ovde se venčao Viktor Igo, a mesto je gde se okupljaju pripadnici tajnih društava. U sivom granitnom podu presijavala se tanka bakarna traka sa graduiranim oznakama, paganski astronomski uređaj, nazvan ružina linija; ruža vetrova i nulti meridijan do 1888. godine. Prateći nit stigli smo do objekta koji ovde nismo očekivali, egipatskog obeliska. Obilazeći Pariz pronašli smo mnogobrojne egipatske simbole. Pokojnog Fransoa Miterana nazivali su Sfingom. Njegov doprinos izgledu grada je nemerljiv, zaista faraonski. 
Parižani nisu negostoljubivi, kako se uobičajeno tvrdi, već su svesni svoje tradicije, posebnosti i vrednosti koje poseduju. Saslušaće vas i odgovoriti vam na engleskom, ali ako im se obratite na francuskom, sva vrata su vam širom otvorena. Videćete, takođe, da stanovnici Pariza pripadaju raznim etničkim grupama, svim rasama, a da opet vlada tolerancija i preplitanje kulturnih vrednosti, koje su, dodatno, oplemenile i obogatile kulturnu i turističku ponudu grada.
Još jedna predrasuda jeste – da je Pariz skup grad. Lično iskustvo mi govori da u svakom gradu možete naći smeštaj, restorane, hranu i ostale sadržaje u skladu sa dubinom džepa. Na primer, kompletna večera na Monmartru uz piće i muziku koštala nas je 15 evra; u prodavnicama smo čuvene sireve našli za oko dva do tri evra, a vino već po ceni od 1,5 evro. Moguće je da će negde "garsoni" pokušati skuplje da vam naplate vino, računajući da ste podlegli šarmu francuske prestonice, a na vama je da odlučite da li ćete im to dopustiti ili ne. Zato će vas zadiviti "Galerija Lafajet" iz 1906. godine sa kupolom od šarenog stakla i ekskluzivnim prodavnicama, a za kupovinu vam na usluzi stoje i robne kuće za plići džep "Tati".
Ako ste avanturističkog duha spustite se u katakombe oivičene staklom, gde se nalaze kosti prastanovnika francuske metropole. Parisko podzemlje ima 300 kilometara hodnika i galerija. Muzej nauke i tehnike svojevrsni je omaž masoneriji. Pronađite Bulevar srpskog kralja Petra I i spomenik posvećen njemu. Obiđite umetnički nastrojeni Monparnas i sa zgrade visoke 196 metara, sa 56. sprata posmatrajte grad i utvrdite zašto je dobio ime "Grad svetlosti". Pripazite da ne prođete kao Pepeljuga, jer se u jedan sat po ponoći gase svetla na javnim zdanjima. Ako vam ni to nije dosta, tu je Muzej erotike sa više od dve hiljade eksponata, te smelo prošetajte kroz istoriju ljubavnih igara i umeća. 
Osvanuli smo na groblju Perl Lašez, privremeno, naravno. Na ulazu smo uzeli besplatnu mapu i krenuli u potragu ka mestima gde leže Balzak, Marsel Prust, Frederik Šopen, Edit Pjaf, Sara Bernard, i mnogi drugi velikani. Ipak, najveći publicitet doživelo je 1971. godine kada je frontmen grupe "Dorsi" Džim Morison ovde pronašao večni mir. Njegov grob je nažalost ograđen i nedostupan, verovatno zbog nedoličnog ponašanja njegovih najvatrenijih obožavalaca. 
Na kraju logičan završetak naše kratkotrajne francuske avanture, poseta jednom od pariskih kabarea. Od bogate ponude "Mulen ruža", "Lida", "Krejzi horsa" izbor je pao na tradicionalni "Foli Beržer" možda i zbog toga što su upravo pripremili novu predstavu sa originalnim francuskim kankanom. 
U metro stanici žandari sa dresiranim psima, ali i saksofonista u vozu, slika koja mi se uvek motala po glavi dok sam maštao o Parizu. Želje se ostvaruju onima koji veruju u svoje snove. Rodila se strasna ljubav na prvi pogled, ali za sva vremena. Nenad M. PerićBeograd

Turistički putokaz
U priči o Valjevu na prvom mestu treba istaći dobru poziciju na mapi Srbije, pristupačnu iz bilo kog pravca da se dolazi. Planinsko okruženje i široka dolina Kolubare spoj je kakav se samo poželeti može.A Valjevci su rešili da sačuvaju od zaborava što se sačuvati može, ali i da se u vremenu koje dolazi izbore za status grada, makar po cenu da se malo više potrude da se rodi još neko "čeljade" ne bi li opština prešla broj od 100 hiljada stanovnika. Tako, svako svojim poslom, a mi u obilazak da proverimo šta to budući grad ima da pokaže.
Samo gradsko jezgro je vrlo interesantno, podeljeno rekom Kolubarom na stari i tako reći novi, malo moderniji deo. U jednom delu je Tešnjar, stara gradska čaršija u srpsko-balkanskom stilu, koja je zbog autentičnosti ugostila mnoge filmske ekipe. Po njoj je i glavna manifestacija "Tešnjarske večeri" dobila ime. 
– Tu su i mnogi drugi spomenici kulture i istorije, kao što je Muselimov konak, najstarija zgrada u Valjevu. Podignut krajem 18. veka, danas je uklopljen u jezgro modernog naselja i u njemu je deo postavke Gradskog muzeja. Tu je i Kula Nenadović iz 1836. godine koja će uskoro biti osposobljena za prijem prvih turista – ističe Silvana Birčanin iz Valjevoturista.
Zatim, spomenici Vuku Karadžiću, Milovanu Glišiću, proti Mateji Nenadoviću. Na Trgu pesništva, ispred Stare štedionice, nalazi se spomenik Desanki Maksimović okrenut trgu, odnosno spomeniku Živojinu Mišiću. To je pešačka zona gde svako može da pronađe kutak za opuštanje i šetnju uz šum Kolubare. Valjevska crkva je u samom centru, a u okolini, u krugu od desetak kilometara, nalaze se manastiri Ćelije, Lelić, Pustinja, Jovanja.
Ekološka svetinja Valjeva je reka Gradac, udaljena petnaestak minuta lagane šetnje od centra, na kojoj postoji više vodenica u etno ambijentu, kao i mnogo odmorišta. 
Nedaleko od Valjeva je spomen-kompleks u Brankovini sa starom školom, Protinom školom i Protinim vajatom, a u porti crkve je grob Desanke Maksimović, nezaobilazno mesto školskih ekskurzija. 
Ko odluči da duže ostane u gradu, može da odsedne u hotelima "Grand" ili "Narcis". U selima Kamenica, Popučke, Stave, nešto i u Brankovini, moguće je naći smeštaj, a pun pansion je oko 1.100 dinara po osobi. Tu su i Divčibare (na sat vožnje) gde privatni smeštaj košta od šest do 10 evra, zavisno od doba godine.

Istoriju na uvid
Proizvodimo više istorije nego što možemo da podnesemo – stara je istina vezana za dnevnopolitičke probleme, ali istovremeno i istina o stanju domaćih muzeja: nema mesta za izlaganje svega onoga što je ovdašnja neumorna i visokoproduktivna fabrika istorije proizvela. Depoi su krcati; izloženo je, pretpostavlja se, najviše 20 odsto kolekcija.Dobar put rešavanja problema je useljavanje Muzeja grada Beograda u napuštenu vojnu zgradu u Resavskoj, ali, i to vredi pomenuti, 8.500 bivših vojnih kvadrata neće biti dovoljno da se smesti više od 100.000 muzejskih predmeta. Već sada je jasno – treba još prostora. Podsetimo da je Zoran Đinđić, kao premijer, imao ideju da se državne ustanove isele iz centra grada na Novi Beograd a da se istorijske zgrade ustupe predstavljanju kulture podneblja.
Koliko smo u štampi videli, napravljen je preliminarni dogovor o ustupanju zgrade Predsedništva na Andrićevom vencu (Novi dvor) Istorijskom muzeju Srbije. Sada su zbirke ovog muzeja zgurene u neodgovarajućem prostoru državnih zgrada u Nemanjinoj ulici.
Ulaganje više od šest miliona evra iz nacionalnog investicionog plana u rekonstrukciju Narodnog muzeja teško se može oglasiti opravdanom investicijom iz najmanje tri razloga. Prvi je što se narušava prvobitni izgled zgrade Monopola, drugi što se ne dobija bitno veća površina za postavke pa je Muzej i dalje tesan za sve ono što čuva u depoima, a treći razlog proističe iz teme ovog teksta – država treba da "oslobodi" mnoge istorijski vredne zgrade jer one su primerenije svojim izgledom i unutrašnjom organizacijom prostora zahtevima muzeja nego potrebama moderne uprave.
Navedimo samo neke zgrade-kandidate. Najpoznatija je i najviše odgovara odmerena lepotica Narodne banke u Ulici kralja Petra. Podignuta je u stilu neorenesansnog akademizma; stubovi i obloge zidova u holovima i glavnom hodniku urađeni su od mermera, dominira roze boja, dok su stepeništa od belog mermera. Tavanice su u hrastovom duborezu a svetlarnici u višebojnom vitražu. Smatra se uspelim ostvarenjem arhitekte Konstantina Jovanovića (Beč 1849 – Cirih 1923). Imajući na umu estetske vrednosti ove raskošne zgrade, razumljiva je odluka guvernera Jelašića da se iz nje ne iseli u namenski pravljenu staklenu palatu Narodne banke Srbije na Slaviji: guverner očigledno ima ukus...
Viđen za muzejski prostor je i Stari dvor, sada sedište Gradske uprave, u Pionirskom parku.
Zanimljiva je i "kocka" Ministarstva finansija u Kneza Miloša. Izgrađena je 1889, projektovao je bečki đak Dušan Živanović, a prostire se na fantastičnih 18.000 kvadrata. Pošto je nedavno renovirana (četiri miliona evra, prema pisanju štampe), spremna je za useljenje bez većih prepravki.
Podsetimo da su na Novom Beogradu ostale iza nekadašnjih saveznih organa tri zgrade, da su dobro očuvane i da, prirodno, čekaju preseljenje državnih činovnika s druge strane reke. A čekaju i muzeji.

Mamut u Beogradu
Na Malom Kalemegdanu u Izložbenoj galeriji Prirodnjačkog muzeja u petak se otvara neobična izložba: "Životinjski svet ledenog doba". Muzej će iz svojih zbirki izdvojiti najatraktivnije eksponate koji svedoče o prisustvu tih životinja na evropskom i na našem tlu.Posebna atrakcija je replika kikindskog mamuta koji će, zbog impozantne veličine – visok pet metara i širok osam – i teskobe muzeja, biti izložen samo delimično: glava i kljove duge čak tri metra. Ostatak mamuta u dvorištu Prirodnjačkog muzeja čeka rešenje za kompletno izlaganje.

Ambasador romanse
Patricio Buane zarazio se muzikom još kao dečak. Pojavljivao se na brojnim takmičenjima talenata, a najviše je voleo da imitira Elvisa Prislija. Kada je imao samo 19 godina pevao je pred papom i 85.000 ljudi u Poljskoj, posle čega je potpisao prvi ugovor. Za njega kažu da je sofisticiran i elegantan pevač i da su baš zato žene njegovi najveći fanovi. Patricijev moto je da treba uživati u životu, a sebe opisuje kao srećnog, romantičnog i iskrenog muškarca. Budući da Buane prvi put dolazi u naš grad, pitamo ga šta svi oni koji večeras dođu na njegov koncert u "Sava centar" mogu da očekuju i kakav će repertoar izvoditi:
– Pevaću numere sa moja dva albuma "The Italian" i "Forever Begins Tonight" sa kojima sam doživeo veliki uspeh širom sveta. U proteklom periodu sam putovao. Bio sam u Americi, Australiji, Aziji, Evropi, ali nikada nisam nastupao u Srbiji. Veoma sam srećan što dolazim u Beograd i što ću pevati pesme koje volim.
Na pitanje otkud jedan bariton u svetu pop muzike, sagovornik "Politike" kaže:
– Ja ne izvodim klasičnu muziku, međutim, to nije ni pravi pop zvuk. Nisam operski pevač u stilu Andree Bočelija, niti klasičan pop pevač, poput Erosa Ramacotija. Volim da kažem da sam tipičan italijanski pevač. Pokušavam da vratim taj stari stil pevanja, ali uz potpuno novu energiju. Imam 28 godina i moja muzika i stil pevanja veoma su autentični. Mislim da je to razlog što imam mnogo mladih i starih fanova, jer moji obožavaoci imaju od 20 do 90 godina.
Buane je rođen u Italiji, ali je odrastao u Beču. Život u dve različite kulture veoma je uticao na njegovu karijeru.
– Živeo sam u Austriji 12 godina i tamo sam stekao mnogo prijatelja iz Srbije. Studirao sam jezik na univerzitetu, na katedri za romanistiku i slavistiku, tako da govorim engleski, italijanski, nemački, francuski, poljski i mađarski jezik. Pomalo razumem i srpski. Eto, na primer znam da kažem: kako ste, dobro, idemo kući, šta mi radiš, ja te volim, ti si moja sreća, moje srce, moja radost…
Za Buana kažu da je ambasador italijanske romanse i slatkog života. Priznaje da je ponosan na to što su ga Italijani tako prozvali.
– To je za mene veliki kompliment. Ja sam mlad i moderan, ali sa druge strane ljubav posmatram na pomalo staromodan način. Smatram da damu treba poljubiti u ruku, otvoriti joj vrata, biti džentlmen. Današnji muškarci su grubi. Oni kažu: Dođi `vamo, ajde idemo. Ja više volim da kažem: Moja draga! 
Muzika koju izvodi, kako ističe, nosi pozitivnu poruku.
– Ljudi su danas tužni i agresivni. Na televiziji možete da vidite samo slike rata i katastrofa. Zato mislim da je svima, zbog tolikog crnila, potrebno malo boja i sunca. Ljudi vole moju muziku baš zato što je optimistička i dolazi iz mog srca. 
Buane je snimio pesmu "Stand up!", zvaničnu himnu Svetskog prvenstva u fudbalu koje je prošlog leta održano u Nemačkoj. Na pitanje kako se osećao kada je posle svakog meča emitovana njegova numera, Patricio objašnjava:
– Bio sam veoma ponosan. Nažalost, nisam bio u Nemačkoj zato što sam imao turneju po Japanu. Bio sam veoma srećan kada je Italija postala svetski prvak, jer sam veliki ljubitelj fudbala. Ja sam Italijan od glave do pete!
Odrastao je uz muziku Dina Martina, Toma Džonsa i Pola Enke. Sa Enkom se nedavno upoznao i tako, kako priznaje, ostvario dečački san. Danas voli da sluša Gven Stefani, Bijonse, Ališu Kiz, orijentalnu i grčku muziku. Kaže da je često slušao i srpske pevače, ali je zapamtio samo ime Mileta Kitića. Sa ponosom ističe da je dobio ponude da se pojavi na velikom platnu i film mu je, kako kaže, veliki izazov.
Patrisija posle koncerta u Beogradu očekuje krcat raspored, budući da ima zakazane nastupe u Nigeriji, Škotskoj, Španiji, Kini, SAD, Australiji... Na kraju razgovora obožavaocima u Srbiji je poručio:
– Želim da se svi zaljube večeras. Voleo bih da usrećim publiku u Beogradu na dan Svetog Valentina i da parovi provedu jedno romantično veče uz moju muziku. La Dolce Vita!

Kad internet pesme pevačima odnese
Specijalno za "Politiku"Sarajevo, februara – Borba protiv piraterije omiljena je tema estradnih zvezda i zvezdica sa ovih prostora, kao i kuknjava zbog nerešenih i nezaštićenih autorskih prava. Pirati su na svakom ćošku svake balkanske čaršije prodavali najnovija izdanja svetskih muzičkih zvezda (što je malo koga uznemiravalo) i domaćih najtiražnijih imena (što je ubrzo postalo kost u grlu svima koji su zamislili da žive od bavljenja muzikom). Procene su bile da na svaki prodati originalni CD pirati prodaju još pet nelegalnih kopija. 
Čim bi se neki album pojavio, za dan-dva mogao se naći i na nekoj od domaćih stranica koje nude opciju "skidanja" muzike. I tu su izdavači još i dobro prošli, ako bi im pirati dozvolili da se zvanično izdanje uopšte pojavi na tržištu.
Ona posebno atraktivna izdanja, poput novog albuma Halida Bešlića recimo, znala su se pojaviti čak i ranije. Bešlić je svoj poslednji studijski album "Prvi poljubac" objavio pre četiri godine, a pošto je, uz Dina Merlina, sigurno reč o najvećoj bosanskoj estradnoj zvezdi, ne čudi da je on postao najnovija žrtva pirata.
Baš je završavao rad na novom albumu kada se, nedavno, na nekim internet stranicama pojavilo osam novih Halidovih pesama. Pirati su brzo reagovali, skinuli te pesme, dodali neke filmske muzičke numere koje su se u međuvremenu pojavile, ubacile nekoliko novih već objavljenih Halidovih dueta i na brzinu sklepali izdanje koje su na tezgama ponudili kao njegov novi album. Dali su mu čak i različita imena – "Budna si" i "Evo, opet snjegova". Čak su bili toliko lucidni da su dodali i markicu izdavača pa je tako Hayat production i ne znajući postao izdavač novog Bešlićevog albuma.
Iskreno, ne treba da čudi zašto se to baš njemu desilo. Prvo, on ima takav rejting da će i na brzinu sklepan album sa pesmama koje još nisu ni doživele mastering ipak biti mamac za kupce. A drugo, i još važnije, on je čovek koji prema ljudima pokazuje takvu dozu poverenja kakva se ponekad graniči sa naivnošću. Pri tom, on voli da osluškuje reakciju publike i nema nikakve sumnje da je prečesto te snimke davao na preslušavanje stručnjacima i kvazistručnjacima. Čitava priča stvorila je zlu krv i u njegovoj ekipi koja radi na novom albumu pa su jedni druge počeli sumnjičavo da posmatraju. Izgleda da je CD sa novim snimcima zapravo ukraden, a internetski trag vodi do jednog provajdera čak u Kanadi. Zanimljivo je da samo jedna pesma nije ukradena i sreća u nesreći je da je u pitanju pesma koju je Halidu napisao Željko Joksimović. Na tu pesmu pod nazivom "Kad Miljacka mostove odnese" Bešlić tipuje kao na hit sa najvećim potencijalom sa ovog albuma.
Bešlić je već najavio da pesme koje su se pojavile na internetu neće ni objaviti na novom albumu.

Virtuelna poreznica Vida
Od našeg stalnog dopisnikaLjubljana, 9. februara – Dobrodošli na sajt Poreske uprave Slovenije – kako mogu da vam pomognem? Ovim rečima će vam se predstaviti Vida, plavokosa virtuelna poreska savetnica, koju je na svojoj internet stranici uvela slovenačka poreska uprava u nameri da građanima omogući lakše obavljanje svih poreskih obaveza prema državi. Vida zasad odgovara pismeno, a planirano je da od prvog aprila i progovori, te usmeno počne da pruža odgovore na najčešća pitanja iz oblasti poreza na dohodak koja interesuju ovdašnje obveznike. Njen "čip" će biti programiran tako da odgovara na opšta pitanja iz ove oblasti. Vida se javlja, uokvirena u plavi kvadrat, na levoj strani poreskog sajta, rečima: "Poštovani, ja sam virtuelna poreska pomoćnica Vida. Odgovaram na uopštena i najčešća pitanja u vezi sa prijavom poreza na dohodak za 2006. Da biste lakše uspostavili kontakt sa mnom, molim da uzmete u obzir da znam da odgovorim samo na učestala i jednostavna pitanja u vezi sa porezom...". Virtuelnu Vidu na strani http://vida.durs.si/tax_slovenia/htdocs/html/ klijenti mogu da zapitkuju ne samo putem elektronske pošte, nego i SMS porukama, odnosno direktno na internet strani poreske uprave.
Vida zna da odgovori na pitanje poput: "Je li dozvoljeno poslati fotokopiju formulara za porez?", ili ko i kad mora da preda najavu poreza, te koje podatke treba navesti. Ili: "Kakve su sankcije ako uopšte ne prijavim porez?". I sve to 24 sata dnevno.Slovenačka poreska administracija bila je prijatno iznenađena podatkom da je Vida tokom samo nekoliko dana svog debija primila više od 60.000 pitanja. Oduševljenje je splaslo kada su otkrili da se tek desetina (oko sedam hiljada) pitanja odnosi na tematiku poreza i olakšica, a sve ostalo nije imalo veze sa tim. Tako je nove Vidine obožavaoce zanimalo, na primer, "koji je dan danas?", ili "koja je tvoja omiljena životinja?". Vida je preko noći postala popularna, ali ne kao običan kompjuterski program, jer joj se korisnici uistinu obraćaju kao da se radi o osobi od krvi i mesa. Nešto slično je bila želja Vidinih programera, pa su tokom reklamiranja usluga plavokose službenice zahtevali da joj se javnost obraća neposredno, kao da stvarno govore sa živim čovekom, jednostavnim pitanjima poput "kad ću dobiti odgovor od poreske uprave?" i slično. Niko ni slutio nije da će klijenti preći "granicu poslovnog" i Vidi postavljati lična, čak intimna pitanja.

Dan ljubavi ili potrošačka groznica
Praznici su najbolja prilika i lep povod da obradujemo osobu do koje nam je stalo. Pokloni su mali zalog ljubavi, znak "materijalizovanih osećanja", pažnja koja prija. Svaki praznik, ali i svaki dan, može biti povod da se nešto simbolično daruje. Ipak, tamo gde simbolika prekorači pažnju poklon postaje obavezujući. Skromni se uvek podsećaju narodne izreke da se "poklonu u zube ne gleda", a za one sa dubokim džepovima trebala bi da važi izreka da je "ljubav koja se održava poklonima večito gladna". Dan zaljubljenih, 14. februar, postao je datum kada se zvanično propagira ljubav. To je prilika da nekog koga volimo podsetimo na ljubav ili mu skrenemo pažnju da smo tu pored njega. Ipak, oni koji se svojih ljubavi sećaju samo na takve datume, možda je bolje da i taj dan preskoče. 
Inače, Dan zaljubljenih najpre je slavljen na Zapadu da bi poslednjih godina postao popularan i kod nas. Pravoslavna crkva ovaj dan obeležava kao uspomenu na mučenika Trifuna, zaštitnika vinogradara, krčmara i baštovana. Surovi ekonomski analitičari smatraju da ovaj praznik nema nikakve veze sa osećanjima, već sa novcem, budući da je pronađen još jedan razlog da se podstakne iracionalna potrošačka groznica.
Postoje brojna narodna verovanja i običaji koji se vezuju za 14. februar. Deca u Engleskoj tog dana oblačila su se kao odrasli i išla od kuće do kuće i pevala. U Velsu je bio običaj da se u drvene kašike urežu srce i ključevi koji su prenosili poruku da bi nečije srce moglo da se "otključa". U nekim zemljama mlada žena mogla je da primi i neki odevni predmet od muškarca, ali ako ga prihvati, znači da želi da se uda za njega. Postoje i verovanja da će se devojka udati za mornara ako na Dan zaljubljenih ugleda crvendaća kako leti. A ako ugleda vrapca, udaće se za siromašnog čoveka sa kojim će biti srećna.
Romantičari kažu da je ljubav osobena upravo po tome što ne traži ništa već se nesebično daruje. Voleti znači primati i davati, prevazići sebe u sitnim, sebičnim prohtevima. Romantična šetnja, kutija sa slatkišima, ruža na jastuku mogu da "osveže" vašu vezu, pa makar to bilo i na Dan zaljubljenih. Svaka dama će se obradovati ružama, a za one koji ne znaju ovaj cvet se takođe vezuje za Dan zaljubljenih. Bele se poklanjaju kao dokaz istinske, nežne ljubavi, crvene su odraz velike strasti, dok se žute poklanjaju prijateljima. Ipak, ne zaboravite da svoju ljubav slavite svakodnevno, jer ako je iskrena i prava, ona postoji svih 365 dana u godini. Zato, radite na svojoj vezi svakodnevno i obradujte voljenu osobu, prijatelje i sve koje volite sitnicama koje život znače. I ne gledajte koji će dan to biti.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Zašto administracija podržava nezavisnost
Razumljivo je zašto je većina mojih zemljaka, kako u Srbiji tako i u dijaspori, sumnjičava prema američkim namerama u vezi sa statusom Kosova. Ne samo da su se Sjedinjene Države protivile skoro svakoj težnji Srbije tokom proteklih deset godina, nego je Bušova administracija stalno napuštala sopstvenu politiku prema Kosovu. Setite se kako je predsednik Buš u kampanji protiv Ala Gora veoma jasno najavio kraj američkog angažovanja na Balkanu, posebno na Kosovu. O tome dovoljno govori činjenica da su američke trupe i danas na Kosovu. Onda je Bušova administracija, zajedno sa UN i Evropskom unijom, oberučke prihvatila politiku "Standardi, pa status", da bi je potom napustila iako skoro nijedan od zacrtanih standarda nije bio ispunjen. Posle su stvorili paralelnu politiku "standardi i status", pa su potpuno zanemarili to što ni administracija UN ni lokalno albansko političko rukovodstvo i dalje nisu beležili napredak u standardima, da bi na kraju to poslužilo kao osnov za politiku "status što pre", oličenu u pregovorima koje vodi Ahtisari.
Žao mi je što ću razočarati mnoge moje zemljake Srbe, ali iza ovakve politike ne stoji nikakva takozvana zavera, iako je Amerika pristrasna kad je u pitanju status Kosova. Kopajte koliko hoćete, ali nema nikakve vatikanske, nemačke, jevrejske, arapske, masonske ili zavere "krupnog biznisa" protiv Srba. Postoje, međutim, promašeni, loše zacrtani politički interesi. Dobro poznata priča. Amerika retko radi nešto iz emocija (sa očiglednim izuzetkom Iraka), već sledi sopstvene interese, čak i kada su oni, kao u slučaju Kosova, pogrešno definisani, u sukobu sa američkom tradicionalnom, širom politikom, kontradiktorni, pa čak i opasni.
Da bi se razumelo zašto Bušova administracija podržava, mada stidljivo, nezavisnost Kosova, neophodno je shvatiti da postoje različite frakcije unutar administracije kad je reč o Kosovu. Postoji u osnovi pet grupa: "skeptici", "optimisti", "pravoverujući", "smirivači" i "kockari".
"Skeptici" su manjina i uglavnom ih ima u Pentagonu i CIA, ali i u Kongresu, pa čak i među NVO. Ovi pojedinci su uglavnom skeptični prema politici administracije kad je u pitanju Kosovo i uglavnom se protive nezavisnosti, verujući da bi se time destabilizovao Balkan i postavio opasan presedan u svetu. Najviše se zalažu za nekakvu vrstu podele.
"Optimisti" iskreno veruju da je nezavisnost Kosova najstabilnije rešenje i da ono odgovara Srbiji isto koliko i kosovskim Albancima. Ova grupa zapravo nema nijedan valjan odgovor na bilo koje od teških pitanja koje donosi nezavisnost, ali skoro slepo veruje da će sve na kraju biti u redu i da će se Srbi i Albanci prigrliti kao dobri susedi, da će nagrnuti strane investicije i u Srbiju i na Kosovo i da će to rešiti sve probleme obe države. Ima ih u Beloj kući i na visokim položajima u Stejt departmentu.
"Pravoverujući" takođe tvrde da su im na srcu najbolji interesi Srbije, ali to je samo šarada, jer su oni krajnje neprijateljski prema Srbiji. Oni zaista veruju da je raspad Jugoslavije bio posledica neobuzdanog srpskog nacionalizma i da su Srbi u načelu "loši momci". Da su, moralno gledano, Srbi zaslužili sve što im se dogodilo u Hrvatskoj, Bosni i na Kosovu i da zaslužuju još gore. Drugim rečima, da bi bila prihvaćena kao demokratska država, Srbija mora da žrtvuje Kosovo. Ovu grupu najbolje predstavljaju osobe kao što su Ričard Holbruk, Den Frid i Nik Berns.
"Smirivači" imaju mnogo argumenata da podrže nezavisnost Kosova, ali najubedljiviji su oni koji bi nagradili albanske ekstremiste da im se ne bi suprotstavljali. Njihov argument je da su "Albanci spremni da ubijaju i umiru za nezavisnost, dok Srbi nisu spremni da na isti način spreče nezavisnost". Nasilne demonstracije u Prištini pojačaće njihovo uverenje i nateraće ih da traže brže rešavanje statusa. 
I na kraju, "kockari" su osobe koje zapravo nije briga za Balkan osim što ga posmatraju kao ulog. Njihova uverenja je najbolje izrazio senator Džo Bajden kada je nedavno napisao da bi podrška nezavisnom Kosovu obezbedila Americi naklonost šireg muslimanskog sveta. Drugim rečima, spremni su da dovedu u pitanje stabilnost Balkana u zamenu za nešto što deluje malo verovatno. 
Politički analitičar iz Vašingtona

Prebijanje glumaca
O slučaju Pozorište mladih u Novom Sadu je pisano i pisaće se dok god to pozorište ne stane na noge – to jest ponovo počne da prikazuje  predstave na sceni, a ne oko nje. Drama izvan scene bila je dramaturški uspešna, jer je kulminacija bila neočekivana i za najveće poznavaoce zapleta oko štrajka i uzroka štrajka. Štrajkači su prebijeni, a sumnja ko je poslao batinaše je tako providna i deluje toliko naivno, da čovek posumnja da je to nemoguća varijanta, jer je ili neinteligentna ili ohola. Batinaše su poslali, bar kako danas stoje stvari, političari, verovatno u dosluhu sa onim koji je povod ili uzročnik štrajka, a koji su time na najgori način pokušali da brane, primenjuju ili demonstriraju svoju moć. Neko duhovito reče da je to "dogovorni haos". Ja zaista ne znam tačno koje su to političke snage u pitanju, ali za ovo o čemu hoću da pišem to i nije najvažnije.
Reč je o odjecima tog nemilog događaja.
A odjeci su veliki, kako u sredstvima javnog informisanja, tako i u modernijem, elektronskom, vidu, na sajtu. Sajt "Politika" je ovih dana bio odlično posećen, pa je preko njega mogućno oslušnuti glas naroda na tu temu.
Naravno, pretpostaviću da  su se na sajt javili  sve sami lično nezainteresovani čitaoci, a ne i učesnici u "slučaju Pozorišta mladih". Kad su već tako "lepo" organizovali batinaše, šta ih košta da organizuju i komentare na štetu prebijenih i istine! To ne boli.
Komentari se mogu svrstati u tri kategorije, na one koji osuđuju krivce za štrajk i batinanje i na one koji apeluju da je "Politika" trebalo da omogući i da se čuje i "druga strana". Ima i komentara koji su na neki svoj način neutralni.
Oni koji apeluju da se čuje i druga strana, pozivaju se na važnu instituciju u modernom i demokratski orijentisanom novinarstvu – istraživačko novinarstvo. Tako Scooma piše: "Evo lepe prilike za istraživačko novinarstvo; ako ’Politika’ ima takvih ambicija neka pošalje u NS novinare i neka zagrebu malo dublje u ovu priču i iznenadiće se šta tu sve ima. Kada te napadne grupa huligana čisto sumnjam da možeš proći bez modrica na licu. Ovi siroti glumci imaju ozlede kao da su pali sa bicikla."
Ironija je zaista ubistvena. Komentar kao da vapi za dubljim ranama i povredama. Ne znam, ali povreda vratnih pršljenova može imati kobne posledice za svakoga, a pogotovu za glumce koji mogu da budu onesposobljeni da se ubuduće bave svojom profesijom. A istraživačko novinarstvo je zaista ozbiljna tekovina.    
Onima koji bi se, na prvi pogled, mogli nazvati objektivnim, uglavnom smeta što prebijeni štrajkači, po fotografijama sudeći, ne izgledaju mladi, a prebijeni su kao članovi Pozorišta mladih. Ovde je reč o očiglednoj neobaveštenosti. Pozorište mladih je zapravo pozorište za mlade, pozorište mladih gledalaca. Osnovano je kao Lutkarsko pozorište Sokolskog društva 1931. godine u zgradi gde je i danas, nekadašnjoj Sokolani. Dakle, ovaj tužan događaj dešava se u godini jubileja. 
Ja ne znam starosnu strukturu ovog novosadskog teatra. Naravno da bi bilo važno da u Pozorištu mladih deluju kao stalni članovi i mladi glumci, ali je nemogućno imati jedno dotirano pozorište sa stalnim ansamblom koje bi uvek imalo u svom sastavu samo mlade glumce. Ne postoji zakon o pozorištu koji bi omogućavao da članovi ovog ili bilo kod pozorišta budu otpušteni ili penzionisani kad, recimo, napune 35 godina (jedan od sajtera predlaže čak 32 godine), kamoli još manje. Takav zakon bi morao da predvidi instituciju ugovornih, a ne stalnih zaposlenja, kako je to sada "zakucano" po Zakonu o radnim odnosima. Stalno mladi ansambl čak ne mogu zbog toga da imaju ni naša dva Narodna pozorišta (beogradsko i novosadsko) koji u ovom trenutku mogu baletske igrače da penzionišu po privilegovanom stažu tek sa 50 godina, kad već uveliko nisu za beli balet, umetnost mladih. Sindikat baletskih igrača se bori da se bar ukine starosna granica, te balerine i igrači mogu da odu kad napune staž, dakle, tu negde, sa 40 do 45 godina. Da pretpostavimo da je Tomislavu Kneževiću uspela ideja da rasputi ansambl, pa ga ponovo angažuje (i time "nadmudri" štrajkače), i to samo mlade glumce, oni bi, posle desetak-petnaestak godina, svi zajedno ostarili i Pozorište mladih opet ne bi bilo pozorište mladih glumaca.
Najoriginalniji je sajt-komentar iz Berlina. On se jasno opredelio time što je napisao da "zlikovci prebiše glumce", ali poručuje "Politici": "ti prebi jezik!". Borislav citira izraze zbog kojih bi "uši zavrteo": "umetnička neslaganja i razmimoilaženja", neko je "izvukao deblji kraj", svi su "zapali u blokadu", a policija je "uradila istražne radnje". Od ovog komentara Pozorište mladih neće imati nikakve koristi, a mogla bi ih imati dobra stara, a podmlađena "Politika".
Teatrolog

Španski model "crno-belih"
U našoj svakodnevnoj fudbalskoj stvarnosti uglavnom se priča ko će biti prvi, ko drugi, treći... Do nastavka novog fudbalskog šampionata ostalo je još samo tri dana a Crvena zvezda u odnosu na svog večitog rivala ima nedostižnu prednost (14 bodova). Poslednjih dana prošle godine klub iz Humske je dobio novo fudbalsko rukovodstvo, a na početku ove godine novog, mladog i vrlo ambicioznog stručnjaka – Miroslava Đukića.
O njegovim fudbalskim kvalitetima je gotovo sve rečeno. Đukić je igrao za najbolje španske timove: Valensiju, La Korunju i Tenerife a u Španiju je otišao sa Banjice. Imao je tu sreću da mu učitelji budu veliki treneri: Iglesijas, Tošak, Valdano, Ranijeri, Kuper, Benitez... Od svakog je poneo najbolje osobine i mnogi mu predviđaju blistavu trenersku karijeru. 
• Šta ste pomislili kada ste odlučili da konkurišete za prvog trenera Partizana. Da li ste imali na umu Vukotića, Šekularca, Galića. Zašto niste krenuli   putem kao većina trenera?
– Sve poštujem, ali verujem u sebe i ono što radim. Jesam mlad i neiskusan trener ali želju za radom mi niko ne može oduzeti. U tome me niko ne može pobediti. Brzo učim, i ne spotičem se dva puta preko istog kamena. Svi koji kritikuju, koji se hvataju za iskustvo, to im i nije baš neki argument. U ovom poslu ili vredite, ili ne vredite.
• Učitelji su vam bili veliki treneri. Šta ste od njih poneli?
– Od svakog  nešto. Ali, ako nemate svoj sistem i način rada ne može vam pomoći ni najveći znalac. Trudim se, i tako će uvek biti, da budem samo svoj.
• Po mišljenju mnogih trenutno kod nas prevladava španska škola fudbala. Selektor seniorskog tima je Španac Klemente, njegov asistent Vidaković, koji je dugo igrao u Španiji, a ujedno vi ste i selektor naše mlade fudbalske reprezentacije.
– Španska škola fudbala je slična našoj, istog smo mentaliteta. Taj model ima kreaciju, taktiku i naši igrači se vrlo brzo prilagođavaju takvom sistemu igre i načinu razmišljanja. Italijanski fudbal je za naše pojmove dosadan, a takođe nam ne odgovara ni engleski model.
• Kakvu saradnju imate sa Havijerom Klementeom?
– Veoma dobru. Klemente je jednostavan čovek, uvek spreman za saradnju, veoma komunikativan.
• Nekako iznenada vratili ste se u naš fudbal posle skoro 17 godina provedenih u inostranstvu. Ko je najzaslužniji za to?
– U srpski fudbal me je vratio predsednik Fudbalskog saveza Srbije Zvezdan Terzić. On mi je na neki način pomogao i da dođem u Partizan. Moj razvojni trenerski put će biti miran, uostalom kao i igrački, nisam od onih koji će podići prašinu, buku, radim mirno bez trzavica. Ne funkcionišem na impulsivnosti, iza mene stoji rad i to je zapravo moje najveće zadovoljstvo. 
• Mnogi smatraju da ste u Partizan došli u veoma nezgodnom trenutku. Zvezda je napravila veliki korak ka tituli, Partizan još uvek nije rešio problem sa navijačima, imate puno mladih igrača...
– Naš prvi zadatak je da se što više primaknemo Zvezdi. Kada to ostvarimo pokušaćemo da je napadnemo. Fudbal se igra zbog navijača i naš glavni zadatak je da ih vratimo na stadione. Činjenica je da imamo mlade igrače, i to praktično znači da počinjemo novi – čisti projekat stvaranja novog Partizana. Jer, svi smo ovde zbog Partizana, da sabiramo a ne da oduzimamo. 
• Vaša fudbalska filozofija je potpuno jasna: jedna utakmica – jedna pobeda.
– U svaku utakmicu idemo na pobedu. Na početku imamo veoma teške protivnike, ali nadam se uspehu. 
• Sa našom mladom fudbalskom reprezentacijom očekuje vas finalni turnir Evropskog prvenstva u Holandiji. Da li će vam to otežati posao u Partizanu?
– Devedeset posto posla u mladoj reprezentaciji je obavljeno. Ostaju nam samo dve prijateljske utakmice i mini pripreme koje ćemo obaviti uoči samog Evropskog prvenstva. I jednom i drugom poslu posvetiću se maksimalno, tako da ne trpi ni mlada reprezentacija a ni moj Partizan.
• Kog igrača bi ste voleli iz mlade reprezentacije da vidite u dresu Partizana?
– To je nezahvalno sada reći. Sve su to odlični mladići, sjajni fudbaleri. 
Prve fudbalske korake Miroslav Đukić je napravio u Mačvi iz Šapca odakle je otišao na Banjicu, u "maleni" Rad, a onda je gradio brilijantnu karijeru. Porodica mu je trenutno u Španiji, supruga i dva sina (Vladica 17 i Viktor 15 godina). Obojica govore po četiri strana jezika (španski, engleski, italijanski i francuski).
– Ta odvojenost od porodice mi veoma teško pada. Ali, ovaj put sam ja izabrao i ne kajem se zbog toga. Kad god imamo vremena vidimo se, ali uglavnom komuniciramo preko Interneta. Kad imam slobodno vreme skoknem i do Šapca gde mi žive majka i brat. 
• Kakvu saradnju imate sa predsednikom Popovićem?
– Imamo zaista odličan odnos. Radi se o atipičnom predsedniku. Jednom sedmično se vidimo, veoma je prijatan i srdačan i za sada je sve u najboljem redu. 
• A kakav odnos imate sa direktorom Nenadom Bjekovićem?
– Dobar. Radimo zajedno, dogovaramo se, planiramo...
• Da li imate pobednika u timu?
– Ima ih. Ono što je najvažnije to je da imamo zdravu konkurenciju, da su svi igrači maksimalno podređeni kolektivu i njegovom uspehu, a svako od njih zna da tražim pobednike.
• Mnogi tvrde da će Partizan u nastavku šampionata igrati model: 4 – 2 – 3 – 1?
– Moramo da izgradimo naš stil igre, a to je igra po bokovima. Tražim punu disciplinu, da svaki pojedinac bude u pravom smislu deo ekipe, da igramo jednostavno, brzo i efikasno. 
• Zbog čega Kamerunac Pjer Boja nije dobio pravu šansu?
– Boja pre svega nije bio zainteresovan. Glavom nije bio ovde. Želim igrače koji su sto posto na terenu i ovde. Praktično sam je sebe izbacio iz tima. 
• Da li se bojite neuspeha?
– Ne. Neuspeh je kada ne radite, kada se ne organizujete dobro, kada imate probleme, kada imate nezadovoljne igrače. Mirne glave ulazimo u fudbalsku trku, veliki sam optimista. Spremni smo i psihički i fizički. Ono što je učio u Španiji želi da primeni ovde, u Srbiji, jer znanje koje je stekao nije malo. Jednom je Bora Milutinović, naš poznati fudbalski stručnjak rekao: "Ekstra igrača ima, ali nemoguće su kopije asova iz prošlosti". Partizan, sa novim trenerom i novim timom gaji evropsku nadu, u želji da Miroslav Đukić sa "crno-belima" dostigne željeni cilj. A taj zadatak nije ni malo lak jer klub iz Humske u novu fudbalsku trku ulazi sa starim problemima a jedan od najvažnijih je: hoće li se navijači vratiti, u velikom broju, na fudbalski derbi...

Cvetne vrste
U staroj Grčkoj lovor je bio Apolonova biljka. Često su ga koristili u verskim svečanostima. Legenda kaže da su sveštenici žvakanjem njegovih bobica i dimljenjem lišća dobijali moć gledanja u budućnost. Rimljani su smatrali da lovor štiti od gromova, bolesti i zlih duhova.Lovor je zimzeleno drvo poreklom iz zapadne Azije. U mediteranskom području i zaštićenim baštama može da cveta i donosi plod. Plod se koristi za dobijanje ulja, dok se kožasto lišće, zbog specifične arome, dodaje jelima kao začin.Lovor se razmnožava košticom, korenovim izdancima i reznicama.
Koštice se s jeseni ili zime poseju u mešavinu zemlje, šumskog lišća i peska. Zatim se saksije pokriju i posle dve-tri nedelje koštica proklija. Izdanci s dva-tri lista se rasade i normalno uzgajaju.
Biljka će se brže razvijati ako se razmnoži korenovim izdancima. Izdanci se odvajaju u jesen ili proleće, pažljivo, oštrim nožem. Posle odvajanja izdanci se sade u saksiju u kojoj je takođe mešavina zemlje, šumskog lišća i peska. Da bi prijem izdanaka bio siguran, saksije treba držati u polusenci i atmosferi zasićenoj vodenom parom. Posle dve-tri nedelje koren izdanaka ojača i lovor se može preneti u slobodan prostor.
Reznice se pripremaju u periodu mirovanja vegetacije. Sade se u sud sa humusom preko kojega je nabačen sloj (dva-tri prsta) rečnog peska. Na toploti i u atmosferi zasićenoj vodenom parom, reznice dobijaju koren za pet-šest nedelja.
Drvo lovora se drži u saksiji, a kasnije, kada se razvije, u sanduku ili buretu. U zaštićenom ambijentu lovor može da se gaji i u prirodi.
U svojoj domovini lovor raste kao drvo ili bujan žbun. Njegova lepota može se pospešiti rezidbom. Najčešće uzgojni oblici lovora su piramida ili visoka stablašca. Stablašicu je najlakše odnegovati iz koštice, ako se vodilica razvija neometano. Postrani mladari se moraju skraćivati, a posle dve godine se potpuno uklanjaju. Kada lovorovo stablo dostigne odgovarajuću visinu, dalji rast se ne sme dozvoliti. Piramidalan oblik krune je za lovor prirodniji. U tom slučaju rezidba ima samo svrhu doterivanja.

Podgrejani rat
Da li se Sjedinjene Američke Države spremaju za rat sa Rusijom? "Treba nam pun paket mera za vođenje rata, uključujući i specijalne vojne jedinice za rat protiv terorista i pešadijske snage koje mogu da se bore protiv velikih regularnih armija. Ne znamo kakve se promene mogu desiti u zemljama kao što su Rusija, Kina, Severna Koreja, Iran i druge." Ovo je prošle nedelje izjavio američki ministar odbrane Robert Gejts, čiji su komentari izazvali podozrenje u Rusiji, iako, tvrde vojni stručnjaci, nisu neočekivani. 
"Njegov govor verovatno je napisan u saradnji s Belom kućom i zato odslikava zvaničan stav američke administracije", kaže general-pukovnik u penziji Eduard Vorobjov, a slično izgleda misli i predsednik Rusije Vladimir Putin, koji je oštro napao američko oslanjanje na vojnu silu u odnosima sa drugim državama.
Predviđajući novu trku u naoružanju, sličnu onoj hladnoratovskoj, ruski komentatori ovih dana ističu da Pentagon Rusiju "ne napada samo verbalno", pošto su Amerikanci priznali da su veliki pomorski radar s Havaja prebacili u blizinu Kamčatke. Drugi komentatori tvrde da je Putinova kritika američke politike samo priznanje "američke nuklearne nadmoći". Jevgenij Volk, moskovski politički analitičar koji radi za (američku) Fondaciju "Heritidž", kaže da Vladimir Putin u svom govoru u Minhenu nije rekao ništa novo. "To je bilo samo izričito protivljenje američkoj premoći u svetu koja se razvila u poslednje dve ili tri godine. Sada Rusija šalje još jedan signal Sjedinjenim Državama da više nije poslušni saradnik na kojeg su Amerikanci navikli tokom devedesetih", objašnjava Volk. 
Ako se već pominje novi hladni rat, onda se za ulogu podeljene Nemačke iz tog razdoblja kandiduju Iran i Srbija, zemlje koje je i ruski predsednik pomenuo u nastupu na Minhenskoj konferenciji o bezbednosti (koji londonski "Tajms" naziva "ledenim udarom moskovskog vođstva, neviđenim na svetskoj sceni od 1960. godine, kada je Nikita Hruščov lupao cipelom po stolu u Ujedinjenim nacijama"). 
Iran i Srbija trenutno su dve glavne tačke na kojima se sukobljavaju interesi Rusije i SAD. I dok u slučaju Irana rat nije isključen, za Srbiju i Kosovo borba se vodi diplomatijom. U diplomatskom klinču Rusije i Amerike može se nazreti mogućnost za kompromis o kosovskom pitanju. 
Moskva se u ovom trenutku bori za naklonost zemalja Evropske unije, pre svega Nemačke, promovišući sebe kao pouzdanog partnera u pitanjima snabdevanja energentima i vojne saradnje. Putin, uostalom, veoma polaže na saradnju s Nemačkom, pa je tako, između ostalog, kancelarki Angeli Merkel nedavno ponudio da njihove dve zemlje budu "pokrovitelji emancipacije Srbije". 
"Rusija je ponovo zauzela mesto u prvom redu, a sa svojim nuklearnim arsenalom, svojom veličinom, svojim bogatstvima u nafti i gasu ona svakako ima jake argumente za to", piše minhenski "Zidojče algemajne cajtung". Posle Putinovog nastupa u Minhenu, više nema sumnje da isti takvi argumenti stoje i iza stava Rusije da će u Savetu bezbednosti upotrebiti pravo veta ako rešenje za Kosovo i Metohiju ne odgovara Beogradu.

Građevinci veliki na rečima
Posle niza pogrešnih procena o trajanju radova, sada je već i potpunim laicima jasno da radovi na postavljanju novih šina na Autokomandi ne teku kako je planirano, a Bojan Stanojević, gradski menadžer, iznosi, kako nam je rekao, prvi put prave razloge usporavanja radova na Autokomandi. To su, tvrdi on, nedostatak kvalitetne građevinske operative i nedovoljna pouzdanost izvođača radova. Kašnjenje na poslu uređenja Autokomande, koji predstavlja završnicu obimne popravke spleta mostova, polako ali sigurno ulazi u drugi mesec zakašnjenja…
– Ovo prvi put govorim, i to je činjenica. Jednostavno, nema dovoljno preduzeća koja bi stručno i ekspeditivno uradila zadati posao. Najveći problem zbog toga i jeste u postavci šina, jer u celoj zemlji postoji samo jedna kvalifikovana firma koja to može da uradi. Isto tako, imamo samo jedno preduzeće koje je stručno za postavljanje kontaktne tramvajske mreže. A oni su, opet, angažovani i na mnogim drugim sličnim poslovima i rade koliko mogu – objašnjava Stanojević. 
On je prilično nezadovoljan učinkom domaćih izvođača radova i ističe da nesposobnost građevinaca stvara velike probleme na terenu. 
– Znate kako, svi su oni veliki stručnjaci na rečima, a kada treba uraditi posao, ispostavi se sasvim suprotno. Imamo mnogo firmi koje rade asfaltiranje i sređivanje puta, ugradnju betona, dok za teže i komplikovanije poslove nema zainteresovanih kadrova. Dogovori i pregovori su često mučni i spori. Ne želim da pominjem imena preduzeća. Razlog je prost: takvi su kakvi su, mi za sada nemamo drugog izbora i moramo da sarađujemo sa njima. Dakle, trebaju nam – kaže Stanojević.
Naš sagovornik naglašava da zbog toga već isplanirani poslovi čekaju na realizaciju. Takav je slučaj sa Ulicom Milentija Popovića, u kojoj je zakazana popravka tramvajske pruge. Sada bi bilo idealno započeti taj posao, ali to zbog svega pomenutog još nije moguće. Stanojević se pribojava i kako će, kada jednom počne, teći popravka Starog savskog mosta. On objašnjava da je popravka na određen način teža od podizanja novog mosta. 
– Ko zna šta ćemo zateći kada to počne, jer projekat često ne prikazuje realno stanje na objektu, jer se obično ispostavi da je mnogo gore od predviđenog. Što se Autokomande tiče, drago mi je što je kolovoz na vreme završen i što građani zbog kašnjenja na šinama nemaju većih problema u prevozu – utešno zaključuje Stanojević. 
On kaže da će Saobraćajni institut CIP, kao nadzorni organ, po završetku posla na Autokomandi, proceniti da li su sva proširenja radova bila opravdana i zatim će se znati da li će neko od izvođača radova biti kažnjen. A što se roka za završetak tiče, Stanojević očekuje da bi sve trebalo da bude gotovo za desetak dana. 
– Kad god ih pitam, kažu gotovo je, biće za tri, za pet, za deset dana. Poslednje što sam čuo jeste da je 90 odsto radova na šinama završeno. Ipak, želim da naglasim i da je povećani obim radova na određenim deonicama bio neminovan, a i zbog manjeg propusta u regulaciji saobraćaja imali smo jedno kašnjenje – kaže Stanojević. U razgovoru sa stručnjacima, u toku početnih radova na Autokomandi, nezvanično se mogla čuti teza koja potvrđuje reči gradskog menadžera da je građevinska struka u Srbiji već dugo u krizi. Sa druge strane, kašnjenju su kumovali i projektanti, jer nisu predvideli loše stanje u podnožju pruge koja prelazi preko mosta na Autokomandi. U svakom slučaju, prilično tužna slika golih šina i radnika koji se trude da završe posao dugo stoji pred očima Beograđana. Poslednja faza, prema ugovoru sa glavnim izvođačem radova, austrijskom firmom "Svitelski", trebalo je da počne oko 31. novembra i da bude završena do 31. decembra 2006. godine.

Tadić o stečaju Robnih kuća
Predsednik Srbije Boris Tadić razgovarao je sinoć sa delegacijom akcionara i poverilaca Robnih kuća "Beograd" i obećao im da će se založiti za preispitivanje zakonitosti sprovođenja stečajnog postupka, izjavio je zamenik predsednika Udruženja akcionara Ljubiša Velimirović. 
On je rekao da je Tadiću predata sva dokumentacija u vezi s tim slučajem, i da je predsednik obećao da će sve to pregledati njegova pravna služba. 
Velimirović je kazao da je predsednik Tadić bio iznenađen podacima o šteti pričinjenoj Robnim kućama u vreme trajanja stečajnog procesa, koja je, prema rečima Velimirovića, sa 48 miliona evra narasla na 98 miliona evra. 
Predsednica Upravnog odbora Udruženja akcionara Robnih kuća Božana Berić navela je da su akcionari predsedniku objasnili na kakve prepreke nailaze da bi zakazali Skupštinu akcionara i poverilaca, nakon čega je Tadić obećao da će i to ispitati. 
Berićeva je kazala da su akcionari Robnih kuća sinoć kontaktirali i s predstavnicima Službe za borbu protiv organizovanog kriminala i da je s njima dogovoren novi razgovor. 
Ona je podsetila da je za danas, takođe, zakazan i razgovor delegacije akcionara sa specijalnim tužiocem Slobodanom Radovanovićem. 
Akcionari su juče dobili odgovor i od Agencije za licenciranje stečajnih upravnika u kome se ne pominje smena stečajne uprave, rekla je Berićeva i navela da su sve mahinacije u stečaju napravljene pre dolaska stečajne uprave koju je odredila Agencija za privatizaciju. 
Prethodno, u toku dana, direktor Narodne kancelarije Dragan Đilas posetio je akcionare i štrajkače glađu, a održan je i sastanak, kako je kazala Berićeva, "sa žrtvama korupcije iz više firmi", koji su se solidarisali sa akcionarima Robnih kuća.Tanjug

Podaci za zbunjivanje
– "Beogradske elektrane" nikada nisu tražile poskupljenje grejanja u visini od 54,4 odsto – tvrde nadležni iz Službe za informisanje i komunikacije ovog komunalnog preduzeća reagujući veoma žustro na tekst "Poskupljenje uz pomoć statistike", objavljen u subotnjoj "Politici" 10. januara. Prema njihovom reagovanju, nije tačno to da su "Beogradske elektrane" od nadležnih organa zahtevale poskupljenje od 54,4 odsto, jer za to nisu nadležne, već da su im prezentovale detaljnu analizu poslovanja, imajući u vidu uticaj viših cena prirodnog gasa za 35, mazuta za oko 30 odsto, ali i ostalog repromaterijala neophodnog za sigurnu i kvalitetnu isporuku toplotne energije.
– Prema toj analizi, najnovija korekcija cena, nažalost, ne pokriva troškove proizvodnje i distribucije toplotne energije. Jer, i dalje postoji disparitet cena energenata i cena proizvodnje i distribucije toplotne energije. Naglašavamo, "Beogradske elektrane" samo u toku januara 2007. godine uštedele su čak 30.000 tona mazuta zbog neuobičajeno visokih temperatura, ali i zahvaljujući racionalnijem poslovanju. Dakle, "Beogradske elektrane" uštedele su gradskom budžetu 780.000.000 dinara. Ušteda će biti veća, a javnost sa preciznim podacima biće upoznata odmah po zvaničnom završetku grejne sezone – piše u reagovanju iz "Elektrana".
Prema mišljenju nadležnih iz "Elektrana" jedna od većih nepreciznosti u spornom tekstu jeste podatak o nabavci gasa. 
"Tehnički je neizvodljivo kupiti gas iz Rusije u letnjem periodu, a ne u martu, kako je navedeno u tekstu, kada je najjevtiniji, a trošiti ga zimi, kada mu je cena viša. Razlog za to je što Srbija, nažalost, nema skladište gasa. Imajući ovu činjenicu u vidu, generalni direktor Vladan Marković nije izjavio suprotno, kako je navedeno u tekstu", piše u neuobičajeno oštrom reagovanju iz "Beogradskih elektrana".
Iako iz Službe za informisanje i komunikacije tvrde da "Elektrane" nisu tražile poskupljenje od 54,4 odsto, ovo nije proizvoljna, odnosno izmišljena informacija, već podatak koji je u četvrtak, 8. februara, na redovnoj konferenciji za novinare obelodanio Bojan Stanojević, gradski menadžer. Štaviše, ovaj visoki funkcioner gradske vlasti je predstavnicima medija u pisanoj formi dao tabele sa iznosima postojećih, zahtevanih i odobrenih cena komunalija. Prema toj tabeli koju prilažemo uz ovaj tekst, postojeća cena grejanja za domaćinstva po kvadratu je 35,06 dinara, zahtevana 54,15 dinara (54,4 odsto), a odobrena 43,82 dinara (25 odsto). Osim toga, verodostojnost ove tabele dokazao je svojom izjavom i gradski menadžer zašto je "Beogradskim elektranama" odobreno poskupljenje od 25 odsto.
– Predlog ovog preduzeća bio je da cena grejanja bude 54,15 dinara po kvadratu, ali je odobreno 43,83 dinara, što je za 25 odsto više nego do sada – rekao je tom prilikom Stanojević, što je objavljeno i na zvaničnom sajtu Skupštine grada Beograda, odnosno među vestima agencije "Beoinfo".
Istini za volju, u spornom tekstu potkrala se i nehotična greška novinara, pa je navedeno da je početkom oktobra Vladan Marković, generalni direktor "Beogradskih elektrana", potvrdio da bi oni kupili jevtiniji gas u martu da im građani ne duguju oko dve milijarde dinara. Umesto gasa, trebalo je da piše mazut, što uostalom i piše u nastavku teksta na više mesta.
Premda iz "Elektrana" tvrde da je zaključak teksta "da postoji bar još jedan razlog za poskupljenje cena komunalnih usluga" u najmanju ruku neprecizan, iz ove kuće ne demantuju Markovićevu izjavu da nisu imali novca da kupe mazut kad je najjevtiniji. Možda zato što je dolepotpisanom novinaru Vladan Marković 5. oktobra u Svečanoj sali Skupštine grada, posle redovne konferencije gradonačelnika, koju je tog dana držala zamenica Radmila Hrustanović, izjavio sledeće:
– Uz velike muke uspeli smo da izmirimo dug prema "Srbijagasu", dok smo naše rezervoare ustupili NIS Jugopetrolu da skladišti svoj mazut. Kada budemo imali novca, taj mazut ćemo kupiti od njih, ali nažalost po visokoj ceni na dan fakturisanja, koji će biti u grejnoj sezoni. Nažalost, nisam uspeo da ostvarim želju svakog direktora da kupim mazut u martu, kada je najjevtiniji, jer nikom nije hitno potreban.Ovaj Markovićev citat je i objavljen u "Politici" 7. oktobra 2006. godine na beogradskim stranama, na koji niko nije reagovao.

Vežba za noć vojske
Svilene duše Beograđana zatreperile su od ovih dnevnih, a pogotovo noćnih nadletanja vojne avijacije. Zvuk aviona koji paraju nebo osvežio je sećanja na strahove, traume i tragedije od pre osam godina, kada je grad bombardovan.
Nekoliko građana se požalilo redakciji da su prošle noći ostali bez sna, posle ponoćne tutnjave mlaznjaka. 
– Ne bojim se aviona, ali nije to bio onaj dobroćudan zvuk letelice za zaprašivanje komaraca, nego onaj strašan, znate onaj što prethodi eksploziji bombe. Pre osam godina sam sedeo u kući na Petlovom brdu, ćutao i osluškivao sve jasniji zvuk aviona. U sledećem trenutku je tresnulo, popucala su sva stakla, a ja sam strčao u podrum. Celu noć sam sedeo dole misleći da su specijalci NATO ušli u dnevnu sobu i da će me ubiti kad me pronađu. U ruci sam stezao šrafciger i tako spreman dočekao jutro – požalio se sugrađanin.
Ne plaše se samo ljudi. Sredovečna čitateljka javlja da je njen pas podjednako uznemiren kao 1999. godine.
– Pobegao je pod sto čim je čuo avione i čudio se što mi negde ne bežimo. Sećam se da se na istom mestu skrivao za vreme bombardovanja. Dugo nam je trebalo da ga umirimo, a i sami smo osećali nelagodnost – kaže čitateljka.
Piloti uvežbavaju program za Dan Vojske i Dan državnosti Srbije i tu valjda nema ničeg neobičnog, ali ostaje pitanje zašto vojne manevre izvode baš na Kalemegdanu i zašto lete ponedeljkom kasno noću dok građani tonu u san? Za taj dvostruko značajan dan bi se, verovatno, podjednako dobro pripremili i na manje naseljenom mestu od "kruga dvojke". 
Deo vežbe na tvrđavi sa helikopterima, padobrancima i dimnim bombama bio je atraktivan i uzbudljiv događaj, i zbog njega se nisu javljali uplašeni građani, ali noćni letovi posejali su strah u kosti. 
Malo ko se nije uplašio – i onda i sada. 
Naš sugrađanin koji poslednju godinu provodi na Menhetnu, svedoči da mu je bezmalo svaki Njujorčanin sa kojim se upoznao potanko, razrogačenih očiju opisao gde se nalazio i kako se osećao 11. septembra 2001. godine. Strah koji su preživeli tog dana večno će pamtiti i detaljno opisivati. Teško da bi ikome tamo palo na pamet da provoza džambo džet tik iznad Vol strita.
A noćni preleti Beograda 2007. godine ne oživljavaju lepe uspomene, niti slute 
 
na dobru zabavu. Državni i vojni praznici treba da budu obeleženi, ali da li je bila dobra ideja podići noću lovce-bombardere iznad Beograda? Piloti lete po naređenju, u to nema sumnje, ali je i miran san građana propisan zakonom. Zbog toga se moglo povesti više računa o osećanjima Beograđana i izbeći nehotično zastrašivanje. Pomeriti satnicu letenja. Ipak se vežbalo za dan, a ne za noć vojske.

Prisluškivanje (ni)je dokaz
Šabac – Zbog sumnje da su kao organizovana grupa počinili više teških krivičnih dela Okružno javno tužilaštvo u Šapcu podiglo je optužnicu protiv Nebojše Rakića (29) Nebojše Krajinovića (25) Dana Mileusnića (27) Veljka Đirića (31) Marka Petrovića (23) Vladice Teodorovića (22) i Slobodana Koprića (26) svi iz ovog grada. Glavni pretres počeo je juče, ali je odmah prekinut, pošto je na zahtev odbrane veliko krivično veće Okružnog suda u Šapcu, kojem je predsedavao sudija Ivan Lazarević, odbilo krunski dokaz tužilaštva – transkripte prisluškivanih razgovora.
Rakić, Krajinović, Mileusnić i Ćirić terete se da su 15. avgusta 2006. godine pokušali da od Bojana Gošića iz Šapca iznude 3.000 evra, zapretivši da će mu u suprotnom goreti kuća i lokal. Potom je Rakić od Krajinovića preuzeo ručnu bombu "kašikaru", dao je Mileusniću, koji je otišao i bacio je ispred kuće oštećenog. Tom prilikom jedan geler pogodio je u ruku maloletnu N. C. koja se zadesila u blizini događaja. Narednog dana kod Gošića je došao Ćirić i ponovo tražio novac, nakon čega je ovaj odlučio da iznudu prijavi policiji.
Ista četvorka, zajedno sa Markom Petrovićem i Vladicom Teodorovićem, goni se i za neovlašćenu nabavku i preprodaju opojnih droga u julu i avgustu 2006. godine. Prema navodima optužnice Krajinović i Ćirić su 1. jula od nepoznatog lica kupili kilogram marihuane, koju su istoga dana prodali u selu Platičevo Nenadu Gavriloviću iz Šapca. Oni su 20. jula ugovorili i kupovinu 10 grama kokaina u Beogradu, po koju su Petrovića i Teodorovića poslali. Jedan deo kokaina 12. avgusta Rakić i Krajinović su prodali Slobodanu Kopriću, koji je takođe obuhvaćen optužnicom.
Prva četvorica nalaze se u pritvoru od 17. avgusta, a ostali od 14. septembra 2006. godine. Oni su negirali izvršenje pomenutih krivičnih dela. Kao dokaz njihovih kriminogenih aktivnosti tužilaštvo je priložilo pet kompakt-diskova i 59 strana transkripta telefonskih razgovora, koje je policija prikupila po naredbama istražnog sudije. Odnosile su se na Nebojšu Krajinovića i bile su izdate 19. aprila i 13. jula 2006. godine.
Advokati osumnjičenih – Branislav Sekulović, Slobodan Antonić, Nikša Crnogorac i Brana Stojčić osporili su validnost ovako prikupljenih dokaza. U podnesku sudskom veću, oni su istakli da se termin "organizovana grupa" ne može izjednačiti sa krivičnim delima sa "elementima organizovanog kriminala", za koja se može primeniti mera prisluškivanja. Takođe su se pozvali na stav Vrhovnog suda (iznet u Biltenu za april 2005. godine) po kojem se naredba za prisluškivanje može izdati samo u cilju prikupljanja dokaza već počinjenog krivičnog dela. 
Pošto se do saznanja o krivičnim delima šabačke grupe došlo slušajući njihove telefonske razgovore po ranije donetom odobrenju (zbog sumnje za preprodaju droge sa licima iz BiH u periodu januar – april 2006. godine) veće sudije Ivana Lazarevića prihvatilo je predlog odbrane i transkripte nije uvrstilo u dokazni materijal.
Okružni javni tužilac Dragoslav Milanović kaže da će na ovu odluku tužilaštvo uložiti žalbu Vrhovnom sudu Srbije. On ističe da je u Okružnom sudu u Šapcu, samo pred drugim sudskim većem, doneta pravosnažna presudu na osnovu dokaza koji su prikupljeni na isti način. Reč je o slučaju Dejana Jakovljevića, osuđenom na pet i po godina zatvora zbog trgovine drogom.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Buket od 50 kilograma
Gornji Milanovac – Na zidu cvećare "Nikola" je isečak iz "Politike" od pre ravno godinu dana – reportaža sa fotografijom o jednom Aci koji je, buketom od 101 ruže, otkravio srce jedne Marije. Bez sumnje, pomogao je i ternijski biskup Valentin iz trećeg veka, kasniji svetac.– To mi je prvi i najdraži buket koji sam napravio. Nekoliko dana potom, u najboljem kafiću na Rudniku, sedeo sam sa društvom, a na moj sto je, zaredom, stiglo devet tura pića, naručenih od drugih gostiju. Na šank je bila zalepljena ista ova reportaža – priča nam mladi vlasnik cvećare Nikola Mihailovića (24) kako je postao popularan.
Posle prvog buketa od 101 ruže, Nikoli je, tokom protekle godine, naručeno još devet (njihove fotografije su u albumu cvećare) i uvek je povod bila ljubav. Za 8. mart, za svadbe, rođendane voljene. Buketi su odlazili u Čačak, Kragujevac i druge okolne gradove, a jedan Milanovčanin je svojoj devojci, na dan prosidbe, odneo 101 ružu čak u Niš. Poslednji buket, nedavno, dobila je jedna Dijana od svog momka na dan njenog punoletstva.
– Bio je to buket mimo sve druge. Naručilac je zahtevao da mu na borovom trupcu aranžiram i, gipsom, učvrstim 101 ružu, tako da sam dobio stablo sa cvetnom krošnjom. Najteži deo posla je bio kad smo buket utovarali u "golf". Težio je 50 kilograma, baš kao džak kukuruza – priča Nikola dok se slatko smejemo ideji zaljubljenog momka.
Danas je dvostruki praznik, Sveti Trifun, zaštitnik vinograda, i Sveti Valentin, svetac zaljubljenih. Vino i ljubav idu zajedno. Neko će dodati i gitare. Nikola se pripremio: mnoštvo svežih ruža, baloni u obliku srca i srcolike korpice u koje će aranžirati ikebane. Nada se da će biti i mušterija za najveće bukete. Istina, buket od 101 ruže košta koliko prosečna penzija, ali mladi cvećar ne očekuje da će među kupcima takvog buketa biti i penzionera. Opet, ko zna – ljubav je nepredvidljiva stvar, ne bira godine.

Zvezdino veče u Moskvi
Košarkaši Crvene zvezde su u moskovskom predgrađu Himki pružili svoju najbolju igru u ovoj sezoni, što im je donelo novi dvomeč sa vodećim timom španskog prvenstva Realom, ovog puta u četvrtfinalu Kupa Uleba, 27. februara (Beograd) i 6. marta (Madrid). U Rusiju su otputovali sa 12 poena prednosti iz prvog meča (89:77) ali i opterećeni lošim igrama u poslednje vreme, a igra koju su pružili protiv finaliste ruskog prvenstva i kupa mogla bi da bude prekretnica i za njih i za trenera Dragana Šakotu čija se trenerska stolica opasno drmala. Posle svih simultanki Milana Gurovića dogodila se najzad jedna "timska pobeda" i to kakva: Himki – Crvena zvezda 76:93 (11:26, 26:25, 20:22, 19:20).
Himki, ekipa sa višestruko većim budžetom od Zvezde, u poslednjih nedelju dana savladao je oba ruska Evroligaša – Dinamo i CSKA, što mu je povećalo apetite pred revanš osmine finala Kupa Uleba. Ipak, Beograđani su od prvog sekunda gospodarili igrom (9-0 u 4. minutu), a od osmog minuta (20:8) do 33. (76:66) nisu imali prednost manju od 12 poena. Sve nade domaćina pale su u vodu u 29. minutu kada je Antonio Burks trojkom povećao na 23 poena razlike (73:50), što je zbirno sa prvim mečom iznosilo 35 poena prednosti.
Gurović je i sada bio najefikasniji, sa "svega" 21 poenom (prosek u Kupu Uleba u kojem je vodeći strelac mu je 28 poena), ali ovog puta nije bio usamljen. Veliki doprinos pobedi dali su, pre svih – plejmejker Milošević (13 poena, šest asistencija i tri skoka), zatim bek Radivojević (12, 5, 3), centar Popović (12 p i 6 sk), krilni centar Dragićević (10 p i 4 sk)... Milošević je pružio svoju najbolju igru u Zvezdinom dresu i prvi put otkako je u njoj imao je najveći "indeks uspešnosti" (20).
Sve to daje Zvezdi veliku nadu da će se izvući iz krize i da će s novom snagom pojuriti peto mesto u Jadranskoj NLB ligi, koje donosi plasman u kup Uleba dogodine, a na toj poziciji šest kola pre kraja nalazi se Budućnost sa dve pobede viška. Već u nedelju očekuje je novi meč u kojem nema pravo na grešku, protiv Hemofarma u Vršcu, a zatim i dve partije sa madridskim Realom u borbi za plasman među četiri najbolja kluba Kupa Uleba. Real ju je nedavno na svom terenu razbio i rezultatski i fizički (Rejes namerno udario glavom u bradu Antića) što je za Madriđane bila "osveta" za ubedljiv poraz u "Pioniru". Sve to garantuje pravu košarkašku bitku u četvrtfinalu.
Dvorana: Košarkaški centar Moskovske regije. Gledalaca: 3.500. Sudije: Picilkas (Grčka), Dožai (Hrvatska), Sahin (Turska).
HIMKI: Fridzon 7 (trojke 1-7), Djačok 4 (0-1), Krasnikov, Poceko 10 (1-2), Volkoviski 5 (0-1), Buker 2, Lampe 20, Okulaja 14 (2-4), Mekarti 14 (2-7), Veremenko 0 (0-1). Nisu igrali: Mozgov i Savkov. Trener: Kemzura.
CRVENA ZVEZDA: Milošević 13 (2-2), Marković 2, Popović 12, Kovač 2 (0-1), Mišanović 4, Gurović 21 (4-10), Radivojević 12 (2-6), Dragićević 10 (2-3), Antić 9 (0-3), Burks 8 (2-2). Nisu igrali: Krasnić i Aleksandrov. Trener: Šakota.
A. M.
--------------------------------------------------------------------------
Konac na trofej u Kupu
Košarkaši FMP-a su za plasman u četvrtfinale Ulebovog kupa strepeli 39. minuta. Toliko dugo se njihov rival Gran Kanarija nadala da može dalje. Sudbinu joj je zapečatio Rašić "trojkom" sedamdesetak sekunda pre kraja. Ekipa iz Železnika je tako povela sa 64:62. 
Čuda se dešavaju i za treptaj oka, ali je španskom timu, ipak, preostalo malo vremena da nadoknadi minus od šest poena budući da je na svom terenu poražen sa 88:84. U revanšu osmine finala, sinoć u Železniku, FMP je bio uspašeniji sa 70:64 (14:19, 14:17, 22:15, 20:13). Sledeći rival mu je Hapoel, dužnik iz polufinala pre tri godine. Prvi meč je u Jerusalimu, 27. februara, a revanš je 6. marta.
– Nemam višedecenijsko trenersko iskustvo, ali sam nebrojeno puta video kako ekipe posrnu u prvoj utakmici posle osvajanja nekog trofeja. Zato sam izuzetno zadovoljan što smo nadmašili sebe, – rekao je trener FMP-a Vukoičić.
Ekipa koju predvodi nije upala u tu zamku i sada je zasluženo na lovorikama. Trofej u Kupu "Radivoja Koraća", delo od pre tri dana u Kragujevcu, ukrašeno je koncem u dve boje. Jednom je protkan evropski štof, a drugi je stavila publika koja je dvoranu ispunila do poslednjeg mesta.
U okolnostima, o kojima je govorio Vukoičić, FMP-u bi bilo slatko i da je konac prošao kroz iglene uši. Igra ekipe iz Železnika u prvom poluvremenu nije slutila na dobro (28:36). Košarkaši FMP-a, kao pospani, vukli su sa sobom teret kupa. Na taj danak se nakalemila i dobra igra Gran Kanarije koja drugačije i nije mogla.
Domaćin se prenuo u drugom poluvremenu. Potvrdilo se, kao i u finalu kupa protiv Partizana, da je za njegov preporod ključno buđenje organizatora igre Rašića i Teodosića i delotvornost krilnog centra Ercega. Uprkos njihovom učinku gost nije ustukao pa su strepnja FMP-a i nada Gran Kanarije neprestano bili kao na klackalici.
Imala je španska ekipa šansu i da pusti ogroman korak, ali i domaćin da stvari preuzme u svoje ruke i pre ključne Rašićeve "trojke". U ovakvom meču, kada su na tasu preteške i najsitnije greške, košarkaši FMP-a su gubili lopte, bacali ih u ruke rivala, promašivali i ono što bi u nekim drugim okolnostima pogađali vezanih očiju.
Ipak, kantar je izmerio da su veću težinu imali pravovremena Teodosićeva "trojka" za vođstvo od 55:53, prethodno prekršaj u napadu nad njim, Krstovićev prodor za poene i dodatno slobodno bacanje, pa Teodosićevi skokovi i u napadu i u odbrani i, naposletku, Rašićeva odlučnost koju imaju samo vođe tima.               
DVORANA: FMP-a. GLEDALACA: 3.000. SUDIJE: Zjemblicki (Poljska), Mihajlov (Rusija), Piloidis (Grčka).
FMP: Teodosić 8 (za tri poena 1-3), Cvetković 7 (1-1), Đerasimović, Erceg 23 (1-5), Labović 2 (0-2), Popović, Krstović 8 (1-3), Mičić 4, Todorović 2, Rašić 11 (2-4), Žigeranović, Samardžiski 5. TRENER: Vukoičić.
GRAN KANARIJA: Vromen 4, Savane 10, David 2 (0-2), Hanter 10 (0-3), Gvera 7 (1-1), Noris 16 (3-6), Perez 2 (0-1), Moran 5 (1-1), Baldo 3 (0-1), Fernandez 5 (1-2). Nije igrao Frilend. TRENER: Maldonado.  
G. Anđelić
--------------------------------------------------------------------------
Samo Srbija sa dva kluba
ČETVRTFINALE
(27. februar i 6. mart)
(A) FMP (Srbija) – Hapoel (Izrael)
(B) Ljetuvos r. (Litvanija) – Strazbur (Francuska)
(V) Real (Španija) – C. zvezda (Srbija)
(G) Montepaski (Italija) – Uniks (Rusija)
 
POLUFINALE
(13. i 20. mart)
pobednici A – B
pobednici V – G
FINALE
(10. april, Šarlroa, Belgija)
Napomena: klubovi koji su prvi navedeni biće domaćini u revanš-mečevima četvrtfinala.
--------------------------------------------------------------------------
Vrščani ispali
Košarkaši Hemofarma su i u revanšu, u Kazanju, izgubili od Uniksa – 95:64 (23:17, 26:17, 28:13, 18:17). U prvom meču bilo je 90:73.
Dvorana: Basket hol. Gledalaca: 3.000. Sudije: Klar (Švedska), Biton (Izrael), Šulga (Ukrajina).
UNIKS: Stivenson 24 (trojke 4-7), Mekalou 10, Stombergas 9 (1-4), Samojlenko 2, Panin 2, K. Lavrinovič 7 (0-2), Čikalkin 7 (1-4), Sokolov 6, Nesterov, Žukanenko 8, Savanović 11 (3-4), Meščerjakov 9 (1-3). Trener: Sireika.
HEMOFARM: Bakić 1 (0-1), Šuput 3 (0-2), Nešović 0 (0-2), Rakić 7 (0-4), Radinović 9, Topić, Borisov 3 (1-3), Simonović 9 (1-1), Plisnić 26 (2-4), Vukosavljević 6. Trener: Nikolić.

Španski model "crno-belih"
U našoj svakodnevnoj fudbalskoj stvarnosti uglavnom se priča ko će biti prvi, ko drugi, treći... Do nastavka novog fudbalskog šampionata ostalo je još samo tri dana a Crvena zvezda u odnosu na svog večitog rivala ima nedostižnu prednost (14 bodova). Poslednjih dana prošle godine klub iz Humske je dobio novo fudbalsko rukovodstvo, a na početku ove godine novog, mladog i vrlo ambicioznog stručnjaka – Miroslava Đukića.
O njegovim fudbalskim kvalitetima je gotovo sve rečeno. Đukić je igrao za najbolje španske timove: Valensiju, La Korunju i Tenerife a u Španiju je otišao sa Banjice. Imao je tu sreću da mu učitelji budu veliki treneri: Iglesijas, Tošak, Valdano, Ranijeri, Kuper, Benitez... Od svakog je poneo najbolje osobine i mnogi mu predviđaju blistavu trenersku karijeru. 
• Šta ste pomislili kada ste odlučili da konkurišete za prvog trenera Partizana. Da li ste imali na umu Vukotića, Šekularca, Galića. Zašto niste krenuli   putem kao većina trenera?
– Sve poštujem, ali verujem u sebe i ono što radim. Jesam mlad i neiskusan trener ali želju za radom mi niko ne može oduzeti. U tome me niko ne može pobediti. Brzo učim, i ne spotičem se dva puta preko istog kamena. Svi koji kritikuju, koji se hvataju za iskustvo, to im i nije baš neki argument. U ovom poslu ili vredite, ili ne vredite.
• Učitelji su vam bili veliki treneri. Šta ste od njih poneli?
– Od svakog  nešto. Ali, ako nemate svoj sistem i način rada ne može vam pomoći ni najveći znalac. Trudim se, i tako će uvek biti, da budem samo svoj.
• Po mišljenju mnogih trenutno kod nas prevladava španska škola fudbala. Selektor seniorskog tima je Španac Klemente, njegov asistent Vidaković, koji je dugo igrao u Španiji, a ujedno vi ste i selektor naše mlade fudbalske reprezentacije.
– Španska škola fudbala je slična našoj, istog smo mentaliteta. Taj model ima kreaciju, taktiku i naši igrači se vrlo brzo prilagođavaju takvom sistemu igre i načinu razmišljanja. Italijanski fudbal je za naše pojmove dosadan, a takođe nam ne odgovara ni engleski model.
• Kakvu saradnju imate sa Havijerom Klementeom?
– Veoma dobru. Klemente je jednostavan čovek, uvek spreman za saradnju, veoma komunikativan.
• Nekako iznenada vratili ste se u naš fudbal posle skoro 17 godina provedenih u inostranstvu. Ko je najzaslužniji za to?
– U srpski fudbal me je vratio predsednik Fudbalskog saveza Srbije Zvezdan Terzić. On mi je na neki način pomogao i da dođem u Partizan. Moj razvojni trenerski put će biti miran, uostalom kao i igrački, nisam od onih koji će podići prašinu, buku, radim mirno bez trzavica. Ne funkcionišem na impulsivnosti, iza mene stoji rad i to je zapravo moje najveće zadovoljstvo. 
• Mnogi smatraju da ste u Partizan došli u veoma nezgodnom trenutku. Zvezda je napravila veliki korak ka tituli, Partizan još uvek nije rešio problem sa navijačima, imate puno mladih igrača...
– Naš prvi zadatak je da se što više primaknemo Zvezdi. Kada to ostvarimo pokušaćemo da je napadnemo. Fudbal se igra zbog navijača i naš glavni zadatak je da ih vratimo na stadione. Činjenica je da imamo mlade igrače, i to praktično znači da počinjemo novi – čisti projekat stvaranja novog Partizana. Jer, svi smo ovde zbog Partizana, da sabiramo a ne da oduzimamo. 
• Vaša fudbalska filozofija je potpuno jasna: jedna utakmica – jedna pobeda.
– U svaku utakmicu idemo na pobedu. Na početku imamo veoma teške protivnike, ali nadam se uspehu. 
• Sa našom mladom fudbalskom reprezentacijom očekuje vas finalni turnir Evropskog prvenstva u Holandiji. Da li će vam to otežati posao u Partizanu?
– Devedeset posto posla u mladoj reprezentaciji je obavljeno. Ostaju nam samo dve prijateljske utakmice i mini pripreme koje ćemo obaviti uoči samog Evropskog prvenstva. I jednom i drugom poslu posvetiću se maksimalno, tako da ne trpi ni mlada reprezentacija a ni moj Partizan.
• Kog igrača bi ste voleli iz mlade reprezentacije da vidite u dresu Partizana?
– To je nezahvalno sada reći. Sve su to odlični mladići, sjajni fudbaleri. 
Prve fudbalske korake Miroslav Đukić je napravio u Mačvi iz Šapca odakle je otišao na Banjicu, u "maleni" Rad, a onda je gradio brilijantnu karijeru. Porodica mu je trenutno u Španiji, supruga i dva sina (Vladica 17 i Viktor 15 godina). Obojica govore po četiri strana jezika (španski, engleski, italijanski i francuski).
– Ta odvojenost od porodice mi veoma teško pada. Ali, ovaj put sam ja izabrao i ne kajem se zbog toga. Kad god imamo vremena vidimo se, ali uglavnom komuniciramo preko Interneta. Kad imam slobodno vreme skoknem i do Šapca gde mi žive majka i brat. 
• Kakvu saradnju imate sa predsednikom Popovićem?
– Imamo zaista odličan odnos. Radi se o atipičnom predsedniku. Jednom sedmično se vidimo, veoma je prijatan i srdačan i za sada je sve u najboljem redu. 
• A kakav odnos imate sa direktorom Nenadom Bjekovićem?
– Dobar. Radimo zajedno, dogovaramo se, planiramo...
• Da li imate pobednika u timu?
– Ima ih. Ono što je najvažnije to je da imamo zdravu konkurenciju, da su svi igrači maksimalno podređeni kolektivu i njegovom uspehu, a svako od njih zna da tražim pobednike.
• Mnogi tvrde da će Partizan u nastavku šampionata igrati model: 4 – 2 – 3 – 1?
– Moramo da izgradimo naš stil igre, a to je igra po bokovima. Tražim punu disciplinu, da svaki pojedinac bude u pravom smislu deo ekipe, da igramo jednostavno, brzo i efikasno. 
• Zbog čega Kamerunac Pjer Boja nije dobio pravu šansu?
– Boja pre svega nije bio zainteresovan. Glavom nije bio ovde. Želim igrače koji su sto posto na terenu i ovde. Praktično sam je sebe izbacio iz tima. 
• Da li se bojite neuspeha?
– Ne. Neuspeh je kada ne radite, kada se ne organizujete dobro, kada imate probleme, kada imate nezadovoljne igrače. Mirne glave ulazimo u fudbalsku trku, veliki sam optimista. Spremni smo i psihički i fizički. Ono što je učio u Španiji želi da primeni ovde, u Srbiji, jer znanje koje je stekao nije malo. Jednom je Bora Milutinović, naš poznati fudbalski stručnjak rekao: "Ekstra igrača ima, ali nemoguće su kopije asova iz prošlosti". Partizan, sa novim trenerom i novim timom gaji evropsku nadu, u želji da Miroslav Đukić sa "crno-belima" dostigne željeni cilj. A taj zadatak nije ni malo lak jer klub iz Humske u novu fudbalsku trku ulazi sa starim problemima a jedan od najvažnijih je: hoće li se navijači vratiti, u velikom broju, na fudbalski derbi...

Igramo za sebe i navijače
Partizanov trener Duško Vujošević više je puta za medije govorio kako vlasti nemaju sluha za "crno-bele" i da određeni političari čak odmažu šampionu u potrazi za sponzorima, a uoči večerašnjeg starta u drugom krugu Evrolige protiv Olimpijakosa u "Pioniru" (20.45 č, TV), na temu finansija je morao da priča sa igračima:
– Partizan počinje u TOP 16 na način da sam ja objašnjavao igračima zašto nema treće stipendije i da su praktično slobodni da pravno izađu iz ugovora bez obeštećenja. To što mi radimo, pravimo uspeh, ljude izgleda samo pogađa. Ni jedna državna firma, ni jedno komunalno preduzeće, niko ne pomaže Partizanu i mi smo u velikim zakašnjenjima, rekao je Vujošević na jučerašnjoj medijskoj konferenciji.
"Crno-beli" kasne tri meseca sa isplatom ugovornih obaveza prema igračima, koji sa svoje strane kažu da igraju kao da je situacija idealna:
– Ne obaziremo se, atmosfera između igrača i stručnog štraba je najpozitivnija moguća. Trudimo se da budemo maksimalno profesionalni, bile su reči Dušana Kecmana, krilnog igrača srpskog šampiona.
Vujošević je dodao da su igrači što se tiče pomenutih problema za svaku pohvalu.
– Obavezu imamo prema sebi i navijačima koji pune dvoranu i ni prema kome drugom. Svuda u Evropi država pomaže ili štiti one koji sponzorišu. Ni jedno javno preduzeće, koje po prirodi posluje monopolski, nije u Partizanu. Možda je neko drugi nacionalni ili stranački projekat, ali to bi onda trebalo da bude u programu stranke. Partizan je pokret i to što se neko ovako igra sa njim nije bezopasno. Jedan političar je govorio da je problem u Partizanu i Crvenoj zvezdi – državni problem. A jedan od starijih košarkaških funkcionera je bio kod predsednika Tadića, zašto nije bio kod Nikolića ako je krenuo da obilazi političare? Što se mene tiče, ja ću jednom ispričati do detalja, ovo nije momenat. Ne bih da klub postane žrtva mojih izjava. Ne želim da budem prozvan da sam neko ko pravi zlu krv. Lično, najbolje funkcionišem u najtežim situacijama...
Pre nego što je govorio o Olimpijakosu, Partizanov strateg se još jednom osvrnuo na protekli finalni turnir Kupa "Radivoja Koraća":
– Početak drugog kruga Evrolige pada u nezgodan čas, ili da kažem da je finale Kupa bilo u lošem trenutku. Imali smo utakmice sa Unikahom i Crvenom zvezdom, koja je posebna bez obzira na to u kom je takmičenju, pa tri u Kupu. Sigurno bi oporavak od finalne utakmice bio bolji da je ona drugačije završena, pozitivna energija bi ga ubrzala. Još jednom čestitam FMP Železniku, koji je i kroz Jadransku ligu i Ulebov kup pravio izvanredni rezultat. Kup je dokaz kvaliteta domaćih takmičenja. Kolika su sredstva uložena u Crvenu zvezdu, tu je tim koji pravi Hemofarm, Vojvodina... Ni jedno takmičenje nije bilo lako, svaki trofej je osvajan krvavo...
--------------------------------------------------------------------------
Huventud u Moskvi
"D" grupaLotomatika – Ortez 20.45 čMakabi – Taukeramika 15. februar
E grupaPartizan – Olimpijakos 20.45 čCSKA – Huventud 18.15 č
"G" grupaPanatinaikos – Efes 15. februarBarselona – Prokom 15. februar
"G" grupaAris – Dinamo 15. februarUnikaha – Beneton 15. februar
--------------------------------------------------------------------------
Partizan na dvojicu bivših "zvezdaša"
Partizanovim košarkašima na startu utakmice Olimpijakos bi mogao da suprostavi američku petorku sa Skunijem Penom, Aleksom Ekerom i Henrijem Domerkantom u spoljnoj liniji i Rajanom Stekom i novajlijom Semom Hokinsom u centarskom paru...  
Pini Geršon, izraelski stručnjak sa dve titule evropskog šampiona osvojene na klupi Makabija, na raspolaganju ima još dvojicu stranaca: hrvatskog krilnog centra Andriju Žižića i makedonskog "plejmejkera" Vrbicu Stefanova, dok Litvanac Arvidas Macijauskas još neko vreme neće biti spreman za povratak na teren posle teške povrede. Grčki deo tima čine pod obručima Sofoklis Skorcijanidis i Janis Burusis, a Hristos Harisis, Manolis Papamakarios, Panajotis Vasilopulos i Nikos Barlos na  pozicijama bekova i krila.
– Geršon nije puno menjao igru koju je sprovodio u Makabiju. Ne u toj meri kao tamo, ali dosta postavlja "meč ap" zonu. Najbliže što mogu da objasnim onima koji nisu u struci, to je odbrana koja počinje kao zonska a onda prelazi u "čovek na čoveka". Olimpijakos mnogo zavisi od Pena koji je igrač dobrog ritma. Macijauskas još nije u ekipi, ali to je kompenzovano dovođenjem novih igrača. Skorcijanidis možda i ne može da odigra više od šest minuta u jakom ritmu, ali Olimpijakos je najslabije rezultate beležio kada on nije igrao. Njegov status je sada rešen i igra. Svaki igrač Olimpijakosa ima kvalitet, tim je u skladu sa budžetom i ciljem kakav je plasman na "fajnal for". Mi nismo bez šansi, rekao je Duško Vujošević, trener "crno-belih".
Partizanov šef struke kaže da njegov tim "može da igra" sa Olimpijakosom, da bi naš šampion trebalo da pobedi Huventud, a da će u "E" grupi najteže biti protiv CSKA. 
O večerašnjem duelu sa "crveno-belima" iz Pireja, u čijim redovima su dvojica bivših članova Crvene zvezde, Pen (jedna sezona) i Stefanov (jedna utakmica staža na Kalemegdanu početkom ove sezone), Dušan Kecman je rekao:
– Radi se o veoma kvalitetnom protivniku koji gaji visoke ambicije. Dosta je izmenio sastav i doveo pojačanja pre svega na bekovskim pozicijama. Mi ćemo dati maksimum da ispravimo loš utisak sa finalne utakmice Kupa i iskoristimo šansu da pobedimo jakog protivnika, ako se ukaže.
Pini Geršon sa respektom govori o "crno-belima":
– Tim koji je lako pobedio Makabi i savladao Panatinaikos ne može biti ništa drugo nego jak i zaslužuje naše poštovanje. Partizan ima mnogo mladih igrača koji žele da dokažu mnogo toga i igraće bez straha. Očekujemo eksplozivnu atmosferu pošto je to njihova prva utakmica u TOP 16. Naravno, sve to neće poremetiti naš plan da se iz Beograda vratimo sa pobedom. Prema prognozama kladionica, Olimpijakos nije tako veliki favorit kao što se možda misli. Procena je da je u "Pioniru" bolji od Partizana za tri, četiri poena...

Traži se predsednik sa 1,25 miliona evra
Dok jedni misle da samo hazarderi mogu da se upuste u vođenje srpskom košarkom, drugi smatraju da je ovo najbezbolniji trenutak da se preuzme odgovornost jer je situacija takva da nema šta da se izgubi. Reprezentacija već četiri godine posrće, pojedini igrači dižu ruke od nje, selektori su prema rečima predsednika KSS "minirani", košarkašku organizaciju drmaju stalne razmirice i nesloga, lobiranje je postalo osnovno "pravilo igre", doskora "najbolji državni proizvod" više nije magnet za sponzore...
Ovo je godina velikih obaveza KSS, od organizacije dva velika događaja u Novom Sadu (Evropsko prvenstvo za juniorke i Svetski šampionat za juniore) do Evropskog prvenstva u Španiji (3-16. septembar) na kojem će državni tim pokušati da se domogne jedne od dve vize za Olimpijske igre u Pekingu dogodine. 
Prema procenama nekih funkcionera KSS, za miran život u 2007. potrebno je oko dva miliona evra. U prošloj godini je država učestvovala sa 60 miliona dinara (oko 750.000 evra), a u ovoj će za prva tri meseca dati četvrtinu od tog iznosa (15 miliona dinara), shodno odluci o privremenom finansiranju, dok se ne sastavi Vlada Republike Srbije i ustanovi nov budžet. Ako države stigne isti iznos, novo rukovodstvo KSS bi trebalo da obezbedi barem 1,25 miliona evra.
Košarkaški izbori će se održati najkasnije do 10. aprila, a kao kandidati za predsednika pominju se doskorašnji predsednik KS SCG Goran Knežević, bivši predsednik KS Jugoslavije Nebojša Čović i sadašnji predsednik KS Srbije Blažo Stojanović. Nije teško zaključiti da će se glavna borba voditi između Kneževića i Čovića, mada ne treba potcenjivati Stojanovića koji je na toj funkciji već punu deceniju.
Na poslednjoj sednici predsedništva KSS, protekle subote u Kragujevcu, istaknuto je da je "poželjno da predsednik zasnuje radni odnos sa KSS".  "Poželjno" je neobavezujuće i u ovom slučaju nije ništa jače od "nebitno". Podsetimo i na to da je na poslednjoj skupštini KSS izglasano da se "preporučuje" da novi predsednik bude profesionalac. Za to su glasali i Knežević i Čović i Stojanović, iako je poznato da su oni već angažovani na nekim drugim funkcijama.
Ako bi, kojim slučajem, mesto predsednika bilo uneto u pravilnik o sistematizaciji radnih mesta KSS, to bi značilo da bi glava domaće košarkaške organizacije najzad bio neko ko nije volonter. 
Za predsednika KSS može da se kandiduje svako ko prikupi barem 10 od 48 glasova podrške članova skupštine KSS. Već sada se, gotovo sa sigurnošću, može reći da Vojvođanin Knežević ima sigurnih 13 gasova (toliko ima delegata iz KS Vojvodine) a da će ostali kandidati svoju šansu tražiti u ostatku Srbije. Najkasnije12. marta znaće se imena delegata skupštine KSS. Od tada će proteći dve do četiri nedelje za prikupljanje predsedničkih kandidatura. Logično je da se održe dve skupštine: prva na kojoj će se verifikovati delegati i druga – izborna. Ako bi se išlo na prikupljanje glasova na osnovu spiskova iz okružnih saveza, to ne bi bilo po Statutu.

Jankovićeva: Sledeću pobedu ću posvetiti deci sa Kosova
Najbolja teniserka Srbije Jelena Janković poručila je danas, tokom susreta sa decom iz Prilužja u opštini Vučitrn, da će sledeći meč i pobedu posvetiti svoj srpskoj deci sa Kosova i Metohije.
Jankovićeva je iskoristila vreme koje provodi u Beogradu, između dva turnira, da se sastane sa desetoro dece sa Kosova, učenika osnovnih škola "Vuk Karadžić" i "Sveti Sava" i uruči im poklone koje su obezbedili donatori.
Susret je upriličen na želju jedanaestogodišnje Zorice Jeremić iz Vučitrna, učenice škole "Sveti Sava", koja je u pismu upućenom reviji "Total TV" napisala da bi neizmerno volela da vidi poznatu teniserku.
Jankovićeva je tom prilikom naglasila da joj je jako drago što može da provede trenutke sa decom sa Kosova i Metohije i na neki način da ih usreći.
Teniserka je novinarima rekla da je u toku i osnivanje fondacije koja bi, kako planira, trebalo da brine o bolesnoj deci. Prema njenim rečima, fondacija "Jelena Janković" bi na sebe mogla da preuzme i brigu o deci sa Kosova i Metohije.
Deca su u trodnevnu posetu Beogradu, u organizaciji revije "TV Total" i RTS-a, došla juče.Udruženje poslodavaca je za školu koju ta deca pohađaju obezbedilo kompjuter. Među donatorima su i kompanije Mona, Šafran, Simka, Todor, Aleksandrija, hotel Trim, restoran Grafičar.

Vaterpolisti Srbije nastavljaju pripreme u Barseloni
Vaterpolo reprezentacija Srbije otputovaće sutra u Barselonu, gde će sa selekcijom Španije nastaviti pripreme za Svetsko prvenstvo, koje će se od 17. marta do 1. aprila održati u Australiji. 
Selektor vaterpolista Srbije Dejan Udovičić izjavio je da su do sada pripreme protekle po planu. "Očekuje nas put u Barselonu. Imamo problema, jer je golman Denis Šefik bolestan i nadam se da će se večeras priključiti ekipi i putovati sa nama. U Španiji ćemo odigrati dve utakmice sa domaćinom, a u ponedeljak se vraćamo za Beograd", rekao je Udovičić na konferenciji za novinare. 
Prema njegovim rečima, u Španiju će putovati 15 igrača, a to je optimilan broj za rad dok se ne vrate reprezentativci koji još imaju obaveze u italijanskim klubovima - Aleksandar Ćirić, Vanja Udovičić i Vladimir Vujasinović. 
Jedan od najboljih vaterpolista Srbije Aleksandar Šapić naglasio je da je dobro što su igrači došli spremni na pripreme. "Došli smo iz klubova spremni, jer nismo imali pauzu. Svi treniramo i nadamo se da ćemo na najbolji način iskoristiti predstojeće utakmice sa Španijom", rekao je on. 
Prvi strelac Srbije objasnio je da više nema vremena za dugačke pripreme od tri, četiri meseca uoči velikog takmičenja, jer je sistem takmičenja u klubovima i reprezentaciji drugačiji. "Statistički gledano, imali smo najbolje rezultate kada smo imali najmanje vremena za pripreme. Više mi odgovara kada pripreme traju kraće", rekao je on. 
Prema njegovim rečima, on se nada da će publika pre šampionata u Australiji na pravi način ispratiti reprezentaciju. "Povodom ′Dana vaterpola′ na Banjici ćemo 28. februara odigrati revijalnu utakmicu sa Španijom i nadam se da će navijači ispuniti tribine", rekao je Šapić. 
Reprezentativac Srbije Slobodan Soro istakao je da je prvi, najteži deo priprema brzo prošao. "Pripreme, treninzi sve to brzo prođe. Sada smo već u nekom takmičarskom delu. Očekuju nas utakmice sa Španijom i kasnije turnir u Atini. Imamo malo vremena, ali sve reprezentacije imaju isti problem, pa kako bude njima tako će biti i nama", rekao je Soro. 
Vaterpolisti će 5. marta otputovati na Novi Zeland, gde će odraditi završni deo priprema, a u Melburn će stići 16. marta. Reprezentacija Srbije igraće na Svetskom prvenstvu u Grupi A sa Japanom, Nemačkom i Italijom.

Asovi još na listi čekanja
Stav "Uredbe o nacionalnim priznanjima i nagradama za poseban doprinos razvoju i afirmaciji sporta" da se najviša državna sportska priznanja "uručuju sportisti 15. februara na Sretenje – Dan državnosti Srbije" prilikom njene premijere neće se poštovati.
Sutra je Sretenje, ali Vlada Srbije nije zakazala nikakvu svečanost za "najbolje ambasadore" ove zemlje, pa je jasno da svečanog proglašenja najzaslužnijih srpskih sportista sutra neće biti. Uostalom, Vlada još nije ni donela odluku, odnosno akt o njihovom proglašenju, što se moglo i očekivati – ne samo zbog njenog specifičnog statusa – već i zbog činjenice da je prvobitna Uredeba značajno promenjena na zahtev sportske javnosti.
Uredba iz jula 2006. predvidela je nacionalna priznanja samo za osvajače medalja na olimpijskim i paraolimpijskim igrama i šahovskim olimpijadama, kao i za svetske rekordera, a početkom godine proširena je na zahtev sportske javnosti i na osvajače medalja na evropskim i svetskim prvenstvima u olimpijskim sportovima, kao i trenere osvajača trofeja.
Tako je spisak od oko 150 potencijalnih dobitnika nacionalnih priznanja povećan je za još dva puta – nezvanično saznajemo da na njemu sada ima 421 ime – a neophodnu dokumentaciju nije lako pripremiti. To se, zbog toga što se mnogi sportisti nalaze u inostranstvu, nije ni moglo brzo pripremiti. Podsetimo, uz sportski sertifikat o osvojenom trofeju, za koji garantuju nacionalni sportski savez i međunarodna sportska federacija, svaki kandidat za ovo priznanje, koje pored diplome uključuje i doživotnu novčanu nadoknadu koja se svakom osvajaču trofeja isplaćuje kada navrši 35 godina, mora da ima i potvrdu o državljanstvu republike Srbije.
Kako saznajemo Olimpijski komitet Srbije i Uprava za sport u saradnji sa sportskim savezima sredili su spiskove kandidata, a Ministarstvo prosvete i sporta prosledilo ih je Vladi. Nažalost, budući da se na telefonu Ministarstva prosvete i sporta juče mogla čuti samo snimljena poruka, nismo uspeli da saznamo da li je Ministarstvo finansija prihvatilo spisak kandidata za nacionalna priznanja, ni da li je zakazana sednica na kojoj će Vlada doneti odluku o njihovom proglašenju.
S obzirom na aktuelni politički kalendar realnije je da će se proglašavanjem dobitnika nacionalnih sportskih priznanja pozabaviti nova Vlada...
U svakom slučaju velike svečanosti našeg sporta na Sretenje 2007. neće biti.Prema nepotvrđenim informacijama sportisti će diplome dobiti u Ministarstvu prosvete i sporta, ili Upravi za sport, na osnovu rasporeda koji će biti dostavljen sportskim savezima, a uz potpis dobitnika nacionalnog priznanja "papire" će morati da potpisuju i generalni sekretari sportskih saveza.

Srbija favorit u Osmoj grupi
Nova mlada fudbalska reprezentacija Srbije (igrači rođeni posle 1. januara 1986. godine) igraće u Osmoj grupi kvalifikacija za Evropsko prvenstvo 2009. u Švedskoj zajedno sa selekcijama: Mađarske, Belorusije, Letonije i San Marina.
"Crveni", koji su na jučerašnjem žrebanju u hotelu "Hilton" u Stokholmu bili u prvom – najjačem šeširu, svakako su favoriti.
– Imali smo mnogo sreće. Dobili smo rivale kakve smo samo mogli da poželimo. Veoma je važno što smo uspeli da izbegnemo Prvu grupu, jer jedina ima šest reprezentacija i daleka putovanja, kao i Treću koja je daleko najjača po kvalitetu. Objektivno imamo velike izglede da se i po četvrti put uzastopno nađemo u završnici Prvenstva Evrope, – istakao je Miroljub Rajić, generalni sekretar FSS.
Kvalifikacije za 17. takmičenje igrača do 21 godine počeće 2. juna ove godine i trajaće do 10. septembra naredne. Igraće se po dvokružnom bod-sistemu, a pobednici grupa i četiri najbolje drugoplasirane selekcije učestvovaće u doigravanju zakazanom za 11. ili 12. i 14. ili 15. oktobar 2008. Sedam boljih iz "baraža" plasiraće se na finalni turnir, gde će ih dočekati domaćin Švedska.
--------------------------------------------------------------------------
Prva grupaItalija, Hrvatska, Grčka, Albanija, Azerbejdžan, Farska Ostrva.
Druga grupaČeška, Ukrajina, Turska, Jermenija, Lihtenštajn.
Treća grupaPortugalija, Engleska, Bugarska, Irska, Crna Gora.
Četvrta grupaŠpanija, Rusija, Poljska, Gruzija, Kazahstan.
Peta grupaHolandija, Švajcarska, Norveška, Makedonija, Estonija.
Šesta grupaDanska, Slovenija, Litvanija, Finska, Škotska.
Sedma grupaBelgija, Slovačka, Island, Austrija, Kipar.
Osma grupaSRBIJA, Mađarska, Belorusija, Letonija, San Marino.
Deveta grupaNemačka, Izrael, Moldavija, Severna Irska, Luksemburg.
Deseta grupaFrancuska, Rumunija, Bosna i Hercegovina, Vels, Malta.

Đurković: EHF će smanjiti ili ukinuti kaznu Kikindi
Generalni sekretar Rukometnog saveza Srbije Božidar Đurković izjavio je da je zadovoljan sastankom u Beču sa čelnicima Evropske rukometne federacije i da očekuje da će kazna Kikindi biti ukinuta ili smanjena. 
Kikinda je kažnjena sa 7.500 evra i dvogodišnjom suspenzijom, jer zbog odluke Vlade Republike Srbije nije odigrala utakmice sa Vlaznimijem iz Đakovice u trećem kolu Čelendž kupa. "Zadovoljan sam kako smo prošli. Rukometni savez Srbije i rukometni klub Kikinda moraju da napišu žalbu, o kojoj će EHF raspravljati već na sledećem sastanku, koji će se održati od 9. do 11. marta u Beogradu", rekao je Đurković agenciji Beta. 
Na sastanku u Beču bili su, pored Đurkovića, predsednik RSS Velimir Marjanović i Aleksandar Lupšić koji je u RSS zadužen za međunarodne odnose, ali i predsednik Olimpijskog komiteta Ivan Ćurković i direktor Uprave za sport Aleksandar Šoštar. 
Razgovarano je i o poziciji srpskih klubova u evropskim kupovima, predstojećim utakmicama ženskog rukometnog kluba Naisa sa Vlaznimijem iz Đakovice u četvrtom kolu Čelendž kupa, kao i o meču koji nije održan između Kikinde i Vlaznimija. 
Oni su domaćine obavestili i o predstojećem Evropskom festivalu mladih, koji će u julu održati u Beogradu, kao i o Univerzijadi 2009. na čijem će programima rukomet biti jedan od sportova. Delegaciju iz Srbije primili su generalni sekretar EHF-a Mihael Viderer i član Izvršnog odbora EHF-a Jozef Ambruš.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Na mala vrata do "zvezda"
Najveći praznik NBA, trodnevni "ol star" vikend, održaće se od 16. do 18. februara u Las Vegasu.
Istaknuti članovi profesionalnog karavana tradicionalno će se nadmetati u "zakucavanju" i šutiranju "trojki", ali i u takmičenju nazvanom "provera veština", "podmladak" najjače svetske košarkaške lige odigraće svoj meč... Ipak, sve je podređeno 56. susretu "Sve zvezde", kao centralnom događaju višednevnog okupljanja.
Ko se makar i jednom "overi" na ovoj utakmici, kasnije ima sve povlastice "ol star" učesnika u realnom životu: i kod potpisivanja ugovora i kod sudija i kod medija...
Zato je i te kako bio vidljiv osmeh na licu Karmela Entonija, kada je saznao da ga je Dejvid Štern, komesar NBA, naknadno u "pet do 12" uvrstio u spisak učesnika, omogućivši mu tako da da pored svog imena zapiše prvu "recku".
Entoni će zameniti povređenog Kineza Jao Minga (Hjuston), kome je zahvaljujući glasovima planetarnog navijačkog naroda bila namenjena uloga startera na Zapadu. Loše zdravstveno stanje onemogućilo je i Karlosa Buzera (Juta) da se pojavi u "gradu kocke", pa je "poslednji voz" uhvatio i Džoš Hauard (Dalas).
Entoni je vodeći strelac Lige (31,3 poena prosečno po meču), sa Vejdom i Džejmsov bio je ko- kapiten američke reprezentacije na Svetskom prvenstvu 2006. u Japanu i jedan je od onih na kojima će NBA graditi svoju budućnost u narednim godinama.
Baš zbog toga što mu je dodeljena uloga nekoga u koga će biti uprte oči miliona mladih zamalo da "ol star" protekne bez njega. Entoni je u startnoj trećini prvenstva zbog udaranja protivničkog igrača morao da pauzira 15 utakmica. Kaznu je pošteno izdržao i zato je vodeći as Denvera bio uveren da će ga NBA treneri svrstati među sedam rezervi.
U izboru navijača Entonija (1.309.945) su pretekli Kevin Garnet (Minesota, 1.616.575 glasova) i Tim Dankan (San Antonio, 1.436.584), ali Štern je bio milostiv (čitaj dalekovido poslovan) i "leks specijalisom" mu kupio kartu za Las Vegas.
Timovi imaju ovakav konačni izgled – Istok, starteri: Gilbert Arenas (Vašington), Kris Boš (Toronto), Lebron Džejms (Klivlend), Dvejn Vejd i Šakil O Nil (Majami); rezerve: Karon Batler (Vašington), Vins Karter i Džejson Kid (Nju Džersi), Čonsi Bilaps i Ričard Hamilton (Detroit), Dvajt Hauard (Orlando) i Džeremajn O Nil (Indijana).
Zapad, starteri: Kobi Brajant (L. A. Lejkers), Trejsi Mekgrejdi i Ming (Hjuston), Tim Dankan (San Antonio) i Kevin Garnet (Minesota); rezerve: Alen Ajverson i Entoni (Denver), Dirk Novicki i Hauard (Dalas), Stiv Neš, Šon Merion i Amari Studemajer (Feniks) i Toni Parker (San Antonio).

Svim snagama u juriš
U trećem zadatku za ovonedeljnu premiju bivši svetski prvak Mihail Botvinik sprovodi efektan napad protiv Igora Bondarevskog. U matnom jurišu na belog kralja, viđenom 1941. godine, doprinos su dale sve crne figure.
Brzina u slanju prvih pet rešenja odlučuje dobitnike po tri dnevne nagrade, a mobilni paket "Telekoma Srbije" dobiće takmičar koji bude najbrži u slanju rešenja završnog, subotnjeg zadatka.
Šaljite samo prvi potez na broj 5555 (bez obzira sa koje mreže) od 15 do 18 časova. Posle odgovora navedite ime, prezime i adresu. Cena poruke je 30 dinara plus PDV.
Rešenje 61. zadatka: Tc4. Na uzimanje topa sledi Se3, fe3 i Le3 sa neodbranjivim napadom. Knjige u izdanju "Politike" za najbrže poslata rešenja dobili su: Ljubomir Janković (Cara Dušana 6, Beograd), Sunčica Stamenković (Bulevar kralja Aleksandra 147, Beograd) i Stevan Petković (Vojvode Skopljanca 21, Beograd).
-------------------------------------------------------------------------
Najbrža rešenja 62. zadatka





642700819 

1.TH3 Budimir Lakićević, V.Mišića 14-2 Valjevo 

2007-02-14 15:00:24 


63272329 

Tx3 Đuro Konjik Mladenovac Janka Veselinovića 7 

2007-02-14 15:00:29 


648106885 

Th3 Bogdan Vujović Metalska 31 Bgd 

2007-02-14 15:00:29 


642162998 

Th3 Bogdan Nedeljković (Trg kosturnice 21, Kruševac) 

2007-02-14 15:00:33 


641576071 

Th3 Mičić Dragoljub,Bihaćka19,Valjevo 

2007-02-14 15:00:34 


656227522 

Th3+.Saša Jovanovic Šeševica 14.Vlaška.Mladenovac. 

2007-02-14 15:01:06 

 


654404080 

Th3,Dušan Ivanišević,Kisela Voda 10/15,Beograd 

2007-02-14 15:01:15 

 


642700819 

1.TH3 Budimir Lakićević, V.Mišića 14-2 Valjevo 

2007-02-14 15:01:39 

 


645432088 

Th3 Gvozden Despotovski Cvijićeva 13/19 Pančevo 

2007-02-14 15:03:26 

 


642889395 

Th3 Vukan Poleksić,Borivoja Stevanovića 23,Beograd. 

2007-02-14 15:04:34

Srpski zločin i kazna
Od našeg specijalnog izveštača

Berlin – Trčalo se sinoć sa jednog na drugi kraj prostranog Berlina u kojem su, u nepuna dva sata pauze, održane premijere naših filmova "Klopka" Srdana Golubovića i "Guča" Dušana Milića. U najkraćem, nastup srpskih filmova bio je vrlo dobar. Pune dvorane, aplauzi dopadanja, poduži dijalog publike sa autorima i protagonistima filmova odmah posle projekcije, živi prenos radio i televizijskih intervjua, dva odvojena prijema za festivalske goste.
"Klopka" Srdana Golubovića imala je sinoć svetsku premijeru u teatru Delfi u kojem se održavaju projekcije takmičarskih filmova iz programa "Forum".
Publici su se posle projekcije lično poklonili, osim reditelja Srdana Golubovića ("Sinoć sam imao noćnu moru da niko nije došao na projekciju, i da u dvorani sedim sam") i koproducenata iz Mađarske i Nemačke, još i glumci: Nebojša Glogovac, Nataša Ninković i Miki Manojlović, scenaristički par Melina Pota-Koljević i Srđan Koljević, direktor fotografije Aleksandar Ilić, montažer Marko Glušac i mlada producentkinja Jelena Mitrović. Svi zajedno učestvovali su u nastanku projekta koji je podržao i najprestižniji evropski fond Eurimaž, što nije bez važnosti i za dalju sudbinu ovog filma.
Moralne vrednosti
U najkraćem, jer o filmu će još biti reči pošto uskoro otvori beogradski Fest, Golubovićeva "Klopka" je pravi evropski, fondovski film. Ispeglan i jezgrovit, razumljiv i univerzalno prihvatljiv, rediteljski veoma pismen i angažovan, glumački izdašno podržan. Za njegovu temu može se reći da je svojevrsna srpska verzija zločina i kazne. Ovo je delikatna priča o posledicama tranzicije u Srbiji (scenario je pisan prema istoimenom romanu Nenada Teofilovića), koja sa sobom (do)nosi masovno osiromašivanje srednje klase i onih što su se nekada nazivali poštenom inteligencijom, ispričana prvenstveno kroz vizuru glavnog muškog lika koga je Golubović svesno stavio u poziciju – sam protiv svih. Dakle, onu gotovo mitsku, iz vestern filmova.
Glavni junak Mladen, građevinski inženjer u propaloj firmi koja spas traži na tenderu, brižan suprug i otac, iznenada biva suočen sa teškom bolešću sina kome je jedini spas skupa operacija u inostranstvu. Novca nema niti ga može biti u Mladenovom okruženju u kojem su samo oni koji nisu vaspitavani da se snalaze i "mućkaju", već da uče školu. U svetu čije su moralne vrednosti izokrenute naglavačke, novac je kod "momaka u crnom", kontroverznih biznismena, tajkuna… I, jedan takav (savršen u ulozi – Miki Manojlović) ponudiće ruku (novac) spasa, ali će zauzvrat tražiti uslugu, ubistvo čoveka koji mu smeta u "biznisu". Tako se otvara široki spektar moralnih dilema, zločin i priznavanje zločina, željena kazna za počinjeno, a sve to na plećima čvrsto nosi Nebojša Glogovac, koji je u ovakvoj ulozi jednostavno – fantastičan.
"Klopka" nije film bez mana, a one se najlakše uočavaju u nedovoljno snažnoj motivaciji osnovnih pokretačkih niti i odnosa između glavnih likova, što ide na dušu scenaristima. To odmah zapažaju kritičari, ali publika, uverili smo se sinoć, ovakve mane zanemaruje ili ne primećuje. Aplauz je bio iskren.
Srpski Nešvil
Bučno i burno bilo je na evropskoj premijeri Milićeve "Guče" u jednom od centralnih festivalskih kompleksa Sinemaks u čijem su predvorju, već pred projekciju, glasno zasvirale trube, elegantno odevenog, mladog orkestra Marka Markovića. I, za sekund, okupila se masa razdraganih i nasmejanih lica, a osmeh se nije skidao ni dugo posle odjavne špice filma. Aplauzom je nagrađeno čak 16 članova ekipe koji su se lično poklonili publici.
Osim Dušana Milića i Gorana Radakovića, producenata Karla Baumgartnera i Stefana Kitanova i njihovih partnera iz Austrije i Slovenije, publiku su pozdravili i glumci Marko Marković i Nenad Okanović, direktor fotografije Petar Popović, i kompozitor Dejan Pejović. Najviše pitanja gledaoci su, osim Miliću, upućivali mladom romskom muzičaru i glumcu Marku Markoviću koji je simpatičnim, duhovitim i iskrenim nastupom postao prava berlinska zvezda... Primetili smo i da je publici deljen propagandni materijal jedne berlinske turističke agencije koja za 599 evra nudi avionski prevoz i smeštaj na festivalu trube u Guči, na reklamnom letku nazvan "Srpski Nešvil"...
Nastup naša dva filma na 57. Berlinskom festivalu prati i delatnost na štandu Filmskog centra Srbije u okviru Evropskog filmskog marketa, ali i prezentacija novog projekta Srđana Koljevića "Žena sa slomljenim nosem", koji je odabran za predstavljanje na Berlinskom koprodukcionom marketu. Prema izvorima iz časopisa "Skrin internešenel", Koljevićev projekat je među pet najzanimljivijih koji su se ove godine pojavili na prezentaciji...
Pošto ga je nagradila srdačnim aplauzom za ulogu u filmu "Klopka", publika će danas Mikiju Manojloviću aplaudirati za glavnu mušku ulogu u britanskom filmu "Irina Palm" koji je, na već održanoj novinarskoj projekciji, bio ispraćen najgromkijim aklamacijama koje su se do sada mogle čuti u Berlinu.

Gospodari dubina
U beogradskoj galeriji ULUS večeras u 19 časova biće otvorena izložba slika Danice Masniković. Reč je o najnovijim delima velikog formata koja predstavljaju logičan nastavak prethodne samostalne izložbe održane u ovoj galeriji 2001. godine, koje je u međuvremenu videla i pariska publika. Danica Masniković izložiće ulja i akvarele nastajale tokom proteklih šest godina. – Moja platna predstavljaju apel protiv narušavanja prirode i oživljavaju etičke vrednosti i duh sveta oko nas koji lagano nestaje. I dalje istražujem ekološke teme. Stanovnici mog unutrašnjeg sveta do sada su bili gospodari vazduha i kopna, a sada sam zaronila i u morske dubine i pokušala da odgonetnem tajne ovog dalekog i nama nedovoljno poznatog sveta. Ovoga puta želim da velikim platnima zaista opomenem čovečanstvo na nadolazeću kataklizmu. Čovek je u stanju da samo u jednom trenu razori prirodu, a potrebna mu je skoro čitava večnost da je ponovo izgradi. Vreme je da se osvestimo! – kaže Danica Masniković.
O tome kakve su promene motiva u odnosu na prethodne izložbe, umetnica kaže da je proteklih trideset godina istraživala čarobni nepatvoreni svet prirode koji joj pruža neiscrpnu mogućnost izražavanja.
– On me iznova uzbuđuje, intrigira, zavodi, mami, inspiriše... Motivi se sami nameću, oni su zapisi moje podsvesti. Prethodni ciklus mojih slika bio je sveden na monohromne boje, a vremenom se ukazala potreba za "zvučnim" koloritom, kaže slikarka.
Na platnima ove umetnice teško je povući jasnu razliku između crteža i slike.
– Godinama sam negovala crtež kao definitivnu likovnu disciplinu, tako da crtež za mene predstavlja armaturu i okosnicu svake slike. Sam čin stvaranja novog dela predstavlja veliko uzbuđenje, a energija koja se "prosipa" po belom netaknutom platnu je neopisiva. Nikada ne pravim skicu ni crtež kao neku vrstu pomoći. Nastupam žustro i sigurno, moj gest četkom ili rukom je pun snage i emocije. Ne štedim platno i energično mu se suprotstavljam, objašnjava slikarka. 
Danica Masniković je izraziti kolorista i o svom odnosu prema boji kaže:
– Jarke, žustre boje istovremeno predstavljaju odu radosti, impuls života i korespondenciju između mene i slikarskog platna. Pokušavam da motivi na slikama izazovu emocije i istovremeno opomenu čovečanstvo. Izložbom ću pokušati da dosegnem barem krajičak harmonije između ljudskog bića i prirode. To je misija kojoj težim.  
Danica Masniković samostalno izlaže od 1966. godine. Slike, grafike i crteže izlagala je na više od 200 samostalnih i kolektivnih izložbi u zemlji i inostranstvu. Diplomirala je i magistrirala na FLU u Beogradu i dobila više nagrada iz oblasti slikarstva, akvarela i primenjene umetnosti.

Savremena britanska umetnost
Britanski savet i Muzej savremene umetnosti najavili su zajednički projekat, izložbu savremene britanske umetnosti čije je otvaranje zakazano za 24. mart u 13 časova u Muzeju na Ušću, u Beogradu. Reč je o izložbi "U raskoraku" koja će delima nastalim u različitim medijima ukazati na aktuelne pravce u britanskoj umetnosti i to u poslednjih pet, šest godina. Svaki umetnik biće predstavljen sa po nekoliko radova. Bitnija svojstva ove izložbe su humor, izmeštanje i saosećanje, a neki radovi nastajali su samo za potrebe ovog događaja, uzimajući u obzir našu lokalnu sredinu.
Među 15 umetnika, čija će dela posetioci moći da vide do 10. juna, naći će se i radovi dobitnika Tarnerove nagrade Džeremija Delera i Džilijan Vering, kao i dela Majka Nelsona, Fila Kolinsa, Džima Lembija... Izložbu je inicirala Kerolin Daglas, kustos iz Velike Britanije, a kustosi su Branislav Dimitrijević, Siniša Mitrović i Jelena Vesić.
Publika će imati priliku da vidi duhovite i zanimljive projekte kao što je, na primer, rad Alana Čodskoa, koji za svoju izložbu prikuplja stare cipele, koje će posetioci na izložbi obuvati i posmatrati dela "u tuđim cipelama". Akcija prikupljanja starih cipela za ovaj rad počinje 22. februara i traje do 15. marta, u Salonu Muzeja savremene umetnosti od 12 do 20 časova. Posle završetka izložbe, obuća će biti poslata u Crveni krst. Fil Kolins, koji je nedavno proglašen najznačajnijim umetnikom na svetu po glasovima 100 vodećih svetskih kritičara i kustosa, prikupiće za svoj rad stare, nerazvijene fotografske filmove, ali svako ko mu bude ustupio film istovremeno daje i pravo da umetnik te privatne fotografije koristi u svom radu (prikupljanje u Agfa studiju, Svetogorska 4). Ispred Muzeja na Ušću umetnička grupa "Henrijeve žene" planira da izgradi deo nikada sagrađenog Tatljinovog spomenika za potrebe Treće internacionale... 
Britanski savet pripremio je i specijalan Priručnik za nastavnike likovnog u srednjim školama koji će biti predstavljen danas u Muzeju na Ušću, kao i vodič kroz izložbu na srpskom i engleskom jeziku.

Lepota večite bronze
Malo šta se u kineskoj kulturi javlja parcijalno. Čak i ono što se slučajno ispolji kao pojedinačno nosi u sebi ideju pripadanja i nečem drugom, ima tendenciju da stupi u jedinstvo s opštim i da dosegne, a po mogućnosti i da preraste u to opšte. S tim da u tom opštem ne izgubi svoj identitet, nego da jasnije artikuliše svoju posebnost i autentičnost. A kao duhovno najopštije usvojena je filozofija u koju se ugrađuje i religija, i moral, i običaji, i umetnost i svakodnevni život, pa i najjednostavniji postupci imaju svoje uporište u njoj.
Ovo u potpunosti važi i za kinesku bronzu, takozvanu kraljevsku, iz vremena dinastija Sja, Šang i Džon, čiji se majušni deo našao na izložbi u Muzeju istorije Jugoslavije u Beogradu, koja je otvorena do kraja februara, zato što po svim svojim osobenostima pripada kineskoj umetnosti te samim tim i filozofiji. Svojom lepotom, izražajnim formama, raznovrsnim motivima, metafizičkom pozadinom likovnog diskursa, razvijenim znakovnim strukturama, razuđenim pismom, simbolikom, mitološkim obrascima, bogatom inskripcijom, veštim zanatskim izvođenjem, neospornom upotrebljivošću, izložena bronza se nameće kako svojom estetskom tako i upotrebnom vrednošću. Kao da je na svoj način u dosluhu sa Avgustinovom devizom: lepo i korisno (pulchrum et aptum), čime se otkriva dublja veza Istoka i Zapada i potire predrasuda o međusobno nezavisnim kulturnim celinama i tokovima.
I ovaj put se pokazalo da bronza, iako ne sija svojom spoljašnjošću, ima posebno unutrašnje zračenje koje u spoju s veštom zanatskom obradom postiže izvanrednu estetsku vrednost, oplemenjuje tu tešku leguru, čini je prozračnom i gotovo lepršavom, dokazujući time uverenje da ne postoji materijal na kojem čovek ne može da interveniše i umetnički ga uobliči do savršenstva.
Izložena bronza, a svakako ne samo ona, jasno pokazuje da u kineskoj umetnosti postoji čvrst i siguran kontinuitet od neolita pa do savremenog doba, jer kako drukčije objasniti raznovrsnost i bogatstvo umetničkih oblika koji sežu tako duboko u prošlost. Reč je o bogatim naslagama duhovnih ostvarenja koja su zadovoljavala estetski najrafiniranije i najraznovrsnije ukuse.
Ono što daje poseban pečat svakom od izloženih predmeta jeste njihova istančana uobličenost i ona čvrsta a gotovo nevidljiva veza spoljašnje, do savršenstva dovedene forme i unutarnje uzavrele sadržajnosti. Između te dve suštine stvorena je napetost visokog stepena koja izaziva nebrojene asocijacije i neizmerne interpretativne mogućnosti.
Iako je pretežno reč o predmetima za svakodnevnu upotrebu i za ratne svrhe, njihova estetska vrednost je na izuzetno visokom nivou. Laka zaobljenost, tanane linije duž njihovih ivica, raspored pojedinih delova i način na koji čine celinu, konture koje se jedva naziru, govore o skladnosti i simetriji kao duboko ukorenjenim estetičkim kanonima i zadovoljenju razvijenih estetskih potreba i to ne samo kod elitnih slojeva, iako su oni najviše u tome participirali. Bogatstvo ilustracija i visok stepen imaginacije u izboru, rasporedu i prezentaciji likovnih motiva imaju svoju dublju estetsku zasnovanost, što sve vodi zaključku da su onovremena estetska svest, a i estetika kao već oformljena refleksija o umetničkim pojavama, bile delotvorne i zauzimale posebno mesto u filozofskom mišljenju.
Izložena bronza ne svedoči samo o kontinuitetu kineske umetnosti i refleksije o njoj, nego i o savremenoj estetičkoj refleksiji, o znalačkom odnosu prema umetničkom nasleđu i spremnosti da se ono zaštiti i prezentira kako na lokalnom tako i na univerzalnom prostoru. Bilo gde da se ta umetnost eksponira, ona tu ne ostavlja samo dubok trag, nego postaje i sastavni deo kulture koja je prihvata, postaje, dakle, njena trajna vrednost. Samo od našeg estetskog senzibiliteta i od naše kulturne svesti zavisi u kojoj meri, kada i na koji način ćemo prisustvo tih vrednosti učiniti delotvornim.

Toplane pregrejale cene
Posle nedavnog poskupljenja, grejanje u Srbiji moglo bi i da pojeftini ukoliko se s tim saglase lokalne samouprave. Do sniženja može doći, kako se saznaje, pre svega zbog pada cene mazuta na oko 22 dolara za kilogram, ali i zbog znatnih ušteda goriva koje će toplane, ako ovako toplo vreme potraje, imati do kraja grejne sezone.
Kako se ne bi dogodilo da toplane zbog trenutno velikog dispariteta cena gasa i mazuta odmah pređu na grejanje mazutom, što bi se nepovoljno odrazilo na ekologiju, moraće da se snizi i cena gasa.
Milovan Lečić, predsednik Udruženja toplana Srbije, kaže da su kalkulacije rađene kada je grejna sezona startovala. Cena mazuta je tada bila 20,60 dinara po kilogramu, da bi tokom decembra skočila za skoro 30 odsto, a sada ponovo počela da pada. Isti je slučaj i sa cenom gasa, koji je poskupeo za oko 35 odsto, a da ga pri tom cena grejanja nije pratila.
Primer je Beograd gde se cena grejanja od 35,06 dinara po kvadratu nije menjala skoro godinu i po dana – pretposlednji put decembra 2005. godine, što je postalo ekonomski neodrživo, pa je predložena nova cena od 43,82 dinara sa PDV-om.
Iako novo poskupljenje jeste udar na porodični budžet, Lečić tvrdi da se toplane samo pridržavaju maksimalno dozvoljenih korekcija cena, koje su za celu prošlu godinu iznosile 9,3 procenta, a za ovu će iznositi, kako se predviđa, oko 7,5 odsto.
Na pitanje da li pad cene mazuta i neobično topla zima, zbog koje će toplane sigurno uštedeti, mogu da utiču na pojeftinjenje grejanja, Lečić kaže da treba sačekati kraj grejne sezone i videti kakva će potrošnja nadalje biti, te da je sada preuranjeno bilo šta govoriti. Inače, računica pokazuje da bi realna cena grejanja po kvadratu trebalo da bude između 45 i 50 dinara.
Većina toplana je dostigla tu cenu, međutim razlike i dalje postoje. Lečić ističe da cena grejanja zavisi od više činilaca – vrste energenta koji se troši i tehničkih mogućnosti toplane da pruži kvalitetno grejanje.
 "Ima toplana čiji su distributivni sistemi stari čak 25-30 godina i tu se javljaju određeni gubici koji iz postojeće cene teško da mogu da se pokriju. Na cenu takođe utiče i to da li se grejanje plaća pola godine ili 12 meseci, kao i od klimatskih zona. 
Upućeni ističu da građani priključeni na toplane zapravo ne mogu nikada znati kolika je realna cena grejanja koju plaćaju. Jer, nemaju uvid u to koliko toplana tokom sezone troši mazuta, koliko gasa, kakve su cene ovih energenata na svetskoj berzi, koliki su gubici u distribuciji. Tek ugradnjom kalorimetara svako domaćinstvo će znati koliko je stvarno potrošilo i koliko će morati da plati.  
Prema podacima Udruženja toplana Srbije, domaćinstva u Pećincima su u vrhu liste kada je cena grejanja u pitanju. Kvadratni metar grejne površine se naplaćuje 54,50 dinara i to preko cele godine. Dok ubedljivo najjeftinije prolaze u Petrovcu na Mlavi – plaćajući tokom cele godine 12,62 dinara po kvadratu, kao i Požarevljani – 23,40 dinara.
Toplana u Prijepolju svojim potrošačima grejanje zaračunava 85,10 dinara, s tim što se račun plaća pola godine, u Zrenjaninu 54 dinara, Kovinu 50,30, Somboru 53,42, Sremskoj Mitrovici 52,83. Svima njima račun za grejanje stiže tokom cele godine.
Nešto jeftiniji je Novi Sad, gde je cena 39,15, Šabac 37,73, Leskovac 29,23, Jagodina 36 dinara po kvadratu.Grejanje bi moglo biti jeftinije i kada bi se gas kupovao leti. Međutim, problem Srbije je što nema svoje skladište gasa u kome bi čuvala viškove. A ove zime nije čak ni zakupila rezervoare u okruženju, što je ranije činila, kako bi skladištila gas za zimu.

Pune kase, prazni novčanici
Trgovačke kase u 2006. godini, sudeći po završnim računima, bile su za petinu "punije" nego prethodne godine. Iako se kupci nisu hvalili većim pazarima, niti su prodavci isticali da kase više zveče nego obično, Republički zavod za statistiku je registrovao da je promet robe u odnosu na 2005. godinu veći za 21 odsto. I dok u maloprodajnim objektima juče nisu bili raspoloženi da komentarišu poboljšanje prodaje, ekonomisti objašnjavaju da su trgovci "poentirali u pet do dvanaest", odnosno tek u poslednjem mesecu prošle godine. Praznična groznica, potrošački krediti, uplata trinaeste plate, doznake iz inostranstva i vraćanje duga penzionerima obeležili su kraj godine i to se, kažu stručnjaci, videlo i u potrošačkim korpama koje su bile bogatije nego inače.
Samo u "Tempu", pretposlednjeg dana stare godine, kupci su prosečno trošili po čak 5.250 dinara (više od 65 evra) po pojedincu. Prosečna potrošačka korpa u "Merkatoru" koštala je više od 2.000 dinara. To je za oko 30 odsto veća cifra u odnosu na prosečnu kupovinu tokom godine. Uoči Božića, "Maksijeve" supermarkete ukupno je posetilo 144.000 potrošača.   
Ovakvu sliku iz maloprodaje potvrđuje i zvanična statistika. Samo za mesec dana, od novembra do decembra, promet robe u radnjama skočio je za 17,6 odsto. U odnosu na decembar 2005. godine ostvaren je rast od 17,3 odsto. 
Prema objašnjenju Petra Bogosavljevića, predsednika Pokreta za zaštitu potrošača, osim realnog rasta plata, i uticaja potrošačkih kredita, kase su jednim delom bile punije i zbog – rasta cena u maloprodaji. 
Gledano iz potrošačkog ugla, činjenica je da se danas za iste pare može kupiti mnogo manje stvari nego prošle godine. To je, objašnjava Vladana Hamović iz Instituta za ekonomiku poljoprivrede, jedan od dokaza da ovaj podatak ne treba tumačiti zdravo za gotovo i da treba biti oprezan pre nego što se proceni da je reč o ozbiljnom poboljšanju životnog standarda.
– Više je tu reč o kvantitativnom, nego kvalitativnom rastu prometa robe. Prošlogodišnja inflacija od 6,6 odsto, bez obzira na to što je bila niska, ipak govori o povećanju cena u maloprodaji – ističe Hamovićeva.
Ne može se poreći, dodaje ona, da su gužve u hipermarketima veće nego inače i da su takvi objekti mamac za potrošače. Roba je, kaže Hamovićeva, jevtinija nego u "radnji na ćošku", pa kupac obično pođe po nekoliko stvari, a na kasu stigne sa punim kolicima. Obično se ovakve posete hipermarketima završavaju sa tri do pet hiljada dinara manje u novčaniku – ističe Hamovićeva i dodaje da je to veliki udarac na džep.
– Naš narod je navikao da godinama živi skromno i da štedi. Laki "keš" i kratkoročni zajmovi uticali su na to da se potrošači malo opuste i da, ne razmišljajući kako će vratiti dug, prekomerno troše. To se odrazilo na povećanje lične potrošnje. Nesumnjivo da poboljšanja ima, jer je prvi put od 2000. godine prosečna plata pokrila prosečnu korpu. Ali sve dok čak 60 odsto građana ima zaradu koja je niža od prosečne ne može se govoriti o ozbiljnom rastu kupovne moći. To znači da je više od polovine zaposlenih prošle godine jedva sastavljalo kraj s krajem – istakla je Hamovićeva. 
A. Nikolić

Guri u bekstvu
MUP Srbije obavestio je juče Veće za ratne zločine Okružnog suda u Beogradu da je Goran Radosavljević Guri, bivši komandant Žandarmerije, u bekstvu i da je za njim u Srbiji raspisana potraga. Radosavljević se juče nije odazvao sudskom pozivu za svedočenje u procesu za ubistvo braće Bitići, a prema informacijama iz policije poziv mu nije uručen. Goran Radosavljević bio je komandant Posebnih jedinica policije i bio je rukovodilac nastavnog centra u Petrovom Selu, gde su 9. jula 1999. godine ubijena trojica braće Bitići. Njihov brat Fatos Bitići tvrdi da je Radosavljević jedan od onih koji su taj zločin naredili. Advokat Božo Prelević, branilac optuženih Sretena Popovića i Miloša Stojanovića, koji je Radosavljevića zastupao na saslušanjima u policiji, rekao je da je bivši komandant Žandarmerije u Libiji.
– Tokom istrage slučaja "Bitići" Radosavljević je pitao sudiju da li može da ode na službeni put, jer nije bio osumnjičen, i to mu je odobreno. Policija je znala da on treba da se vrati u zemlju 5. januara, ali je i pored toga za njim raspisana poternica. Njegovoj ćerki je poručeno da će biti uhapšen čim uđe u zemlju – rekao je advokat Prelević posle suđenja, ocenjujući da nije bilo razloga za raspisivanje poternice.
Prema nezvaničnim informacijama iz MUP-a, policija je Radosavljevića dva puta pozivala u svojstvu osumnjičenog za ratne zločine. Advokat je obavestio MUP da je Radosavljević u Libiji. Policija je tada tražila kontakt telefon i fotokopiju pasoša. Pošto Radosavljević to nije dostavio, 17. decembra prošle godine policija je za njim raspisala potragu na osnovu koje on može da bude uhapšen na graničnom prelazu u Srbiju.
– Radosavljević je interesantan za Tužilaštvo za ratne zločine i mogao bi mnogo toga da razjasni i objasni i za slučaj "Bitići". Taj slučaj je i dalje otvoren, vodi se istraga protiv generala policije Vlastimira Đorđevića, kao i pretkrivični postupak protiv nepoznatih pripadnika policije koji su ubili braću Bitići – rečeno je u tom tužilaštvu.
Radosavljević je smenjen sa mesta komandanta Žandarmerije u avgustu 2004. godine, a u januaru naredne godine napustio je MUP i osnovao nevladinu organizaciju Centar za proučavanje terorizma.
Na jučerašnjem suđenju svedočili su instruktori bivše Jedinice za specijalne operacije Miloš Dukić, Mića Petraković, Vladimir Potić i Stevo Vukša, koji su obučavali pripadnike policije na poligonu u Petrovom Selu. Oni tvrde da ne znaju ništa o ubistvu braće Bitići i da o masovnoj grobnici u Petrovom Selu znaju samo iz medija. Petraković je kazao da je bagerom iskopana jama u Petrovom Selu, kako bi u nju bilo odlagano smeće. On je rekao da je Radosavljević povremeno dolazio u Petrovo Selo. Dva puta je sa njim bila i njegova ćerka, koja je, po rečima Petrakovića, jednom pucala na strelištu, a drugi put se vratila helikopterom sa Miloradom Ulemekom Legijom, tadašnjim komandantom JSO.

Legija: Lično sam "pakovao" priznanja
Milorad Ulemek Legija, optužen za zločin na Ibarskoj magistrali 1999. godine, rekao je juče, iznoseći završnu reč pred sudskim većem Okružnog suda u Beogradu, da bi svaka presuda osim oslobađajuće bila "nastavak farse koja traje već sedam godina". Tvrdeći da je ceo proces montiran i da sud nema dokaza da je Jedinica za specijalne operacije, kojom je komandovao, izvršila taj zločin, optuženi je naglasio da je sa čelnicima Državne bezbednosti učestvovao u njegovom "montiranju 2001. godine".
– U dogovoru sa načelnikom DB-a Goranom Petrovićem i njegovim zamenikom Zoranom Mijatovićem učestvovao sam u "pakovanju izjava" pripadnika JSO Nenada Bujoševića i Nenada Ilića. Njihove izjave imale su za cilj da se, preko bivšeg načelnika DB Radomira Markovića, za zločin optuži Slobodan Milošević. Dosovskoj vlasti nije bilo stalo do Vuka, nego da pred narodom prikažu da su uspeli da reše jedan od najtežih zločina. Tada nikome nije bila bitna činjenica da su pripadnici DB-a vodili istragu, iako to nije bilo u opisu njihovog posla – rekao je Ulemek.
Optuženi je naglasio i da lično nema ništa protiv Draškovića, istakavši da mu ga je žao, jer je "umesto da bude kralj, postao ružno pače".
Povodom polemike kolika kazna može da se izrekne za ovaj zločin, Ulemek je ironično rekao da bi voleo da vidi koji bi mu sudija potpisao smrtnu kaznu, koja u Srbiji više ne postoji.
– Voleo bih da vidim koji bi sudija to potpisao i koji bi bili ti junaci koji bi stali u streljački vod – rekao je bivši komandant rasformirane JSO. 
On je zamolio sudsko veće da razmisli o tome ko je imao najviše motiva da ubije Draškovića 1999. godine, istakavši da to sigurno nije bio Milošević, jer je "priča za malu decu da je Drašković u to vreme bio veliki politički faktor". 
Obraćajući se sudiji Bojanu Mišiću, Ulemek je rekao i da će, ukoliko donese "pravu presudu", imati njegovo poštovanje, a ukoliko "presudi kako mora" imaće njegovo razumevanje.
Optuženi Nenad Ilić, nekada član JSO, optužen da je vozio kamion koji je izazvao nesreću na Ibarskoj magistrali, rekao je da ne očekuje ništa od sudskog veća. 
– Ne očekujem da uradite ništa sem onoga što ste uradili i prošli put kada ste nas osudili. Na žalost i sramotu svih nas – rekao je Ilić.
Njihov advokat Slobodan Milivojević zatražio je oslobađajuću presudu za svoje klijente, ocenivši da se "bezdušna anatema" šest godina baca na optužene. 
– Sve ovo je rezultat želje stranih sila da demontiraju DB i JSO koja je bila najbolja jedinica u Evropi – zaključio je Milivojević.
Oslobađajuću presudu za bivše šefove beogradske policije i beogradskog centra DB, Branka Đurića i Milana Radonjića, zatražila je i njihov advokat Zora Dobričanin.
Na Ibarskoj magistrali, 3. oktobra 1999. godine, u izrežiranoj saobraćajnoj nesreći, ubijeni su Veselin Bošković, Dragan Vušurović, Vučko Rakočević i Zvonko Osmajlić, dok je Drašković lakše povređen. Za ovaj zločin optuženi su Radomir Marković, Milan Radonjić, Milorad Ulemek, Duško Maričić, Branko Berček, Nenad Ilić, Nenad Bujošević, Leonid Milivojević, Branko Đurić, Mihalj Kertes, Dragiša Dinić i Vidan Mijailović.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Baku ubila pijana unuka
Snežana Anić (34), osumnjičena za ubistvo svoje bake Smiljane Đurašević (81), najverovatnije je u trenutku zločina bila u stanju teškog pijanstva, saznaje "Politika". Prilikom prijema na Vojnomedicinsku akademiju, nekoliko sati posle ubistva, utvrđeno je da je imala 4,1 promila alkohola u krvi. Istražni sudija beogradskog Okružnog suda odredio joj je jednomesečni pritvor zbog sumnje da je ubodima nožem, pre dva dana u porodičnom stanu u Birčaninovoj ulici u Beogradu, ubila svoju baku. Zbog teškog psihičkog stanja u kojem se nalazila posle zločina, ona se prilikom ispitivanja kod istražnog sudije branila ćutanjem.
– Na teret joj se stavlja krivično delo teškog ubistva, a zbog specifičnosti čitavog slučaja, predložiću sudu da se izvrši komisijsko veštačenje njenog duševnog zdravlja – kaže za "Politiku" njen advokat Nebojša Milosavljević.
Snežana Anić je pronađena prekjuče ujutru oko sedam časova blizu zgrade u Birčaninovoj. Ležala je bez svesti na pločniku kada je došla policija, imala je povrede glave i nogu. Pozvana je Hitna pomoć koja ju je odmah prevezla na toksikološko odeljenje VMA u Beogradu, gde je utvrđeno da ima 4,1 promila alkohola u krvi. Tada još nije bilo ni otkriveno ubistvo starice u stanu na drugom spratu zgrade u Birčaninovoj. Tek oko 10.30 njeno beživotno telo pronašla je snaja.
Na telu ubijene Smiljane Đurašević, prema nezvaničnim informacijama, pronađeno je preko dvadeset uboda nožem. Tokom uviđaja, inspektori Trećeg odeljenja SUP-a u Beogradu otkrili su da su iz stana odneti zlatan lančić i narukvica. Ove dragocenosti, prema prvim informacijama, posle svirepog zločina ukrala je Anićeva, koja je nameravala kasnije da ih proda.
– Istražnom sudiji, pored drugih dokumenata, dostavljen je i izveštaj toksikologa sa beogradske Vojnomedicinske akademije u kojem se navodi da je Anićeva po prijemu u ovu ustanovu imala 4,1 promila alkohola u krvi – navodi "Politikin" sagovornik blizak istrazi. – Ona je, kako se navodi u ovom dokumentu, bila u komatoznom stanju, a prema informacijama kojima sud raspolaže Anićeva se i ranije lečila od alkoholizma. Nije bila zaposlena iako je završila Fakultet organizacionih nauka.
Beživotno telo Smiljane Đurašević pronašla je pre dva dana oko 10.30 časova njena snaja Zorica Đurašević. Iako je bila prestravljena prizorom, uspela je da pozove policiju. Prema rečima komšija iz Birčaninove broj 28, Đuraševićeva je u stanu živela sa sinovima Miloradom i Dragomirom, snajom i dvoje unučadi. Većina njih tvrdi da je baka Smiljana, posle muževljeve smrti, brinula o mentalno zaostalom sinu Miloradu, ali i ostalim članovima porodice. Često je išla na pijacu i obavljala kućne poslove.Ni dva dana posle tragedije, niko od stanara ne može da veruje da se baš u njihovoj zgradi odigrao strašan zločin i da je baki Smilji presuđeno na ovako svirep način. Živela je tu pola veka.

Heroinska veza iz Velikog Trnovca
Vranje – Izricanje presude Miloju Stamenkoviću (38) iz Vranja koji je u Okružnom sudu osuđen na 11 godina robije zbog umešanosti u pokušaj krijumčarenja 56 kilograma heroina na graničnom prelazu Batrovci, hapšenje Vranjanaca Ivice M. (28), Miloša M. (21) i Ivice B. (40) sa tri kilograma heroina kod motela "Vranje" i pokretanje istrage protiv Vojislava S. (43), Gorana T. (35) iz Vranja i Berat D. (27) i Ramadana Z. (42) iz Velikog Trnovca zbog trgovine heroinom, ukazuje da je "južna heroinska trasa" koja vodi preko vranjske, bujanovačke i preševske teritorije, sve aktivnija.
Tokom suđenja se ispostavilo da je Stamenković bio u bliskoj vezi sa izvesnim Hatmirom A. iz Velikog Trnovca kod Bujanovca protiv koga se, takođe, vodi postupak u ovom slučaju, ali koji nije dostupan organima gonjenja. On je i ranije osuđivan a i sada je za njim raspisana poternica zbog krijumčarenja droge. Veče uoči otkrivanja droge Hatmir je doterao kombi Stamenkoviću u Vranje, a on im je po navodima optužnice, služio "kao maska" za navodni prevoz putnika iz Srbije u Italiju. Glavni tovar bila je droga.
Stamenkovića je odalo i to što se pred utovar heroina čuo sa Hatmirom mobilnim telefonom više puta. On je u kratkom vremenskom intervalu Hatmira zvao 27 puta, a Hatmir njega 21 put.
– Heroin koji je prevožen za Italiju bio je toliko čist da je trebalo da služi kao baza, čija vrednost nakon dodavanja razblaživača, dostiže više miliona evra – konstatovala je u završnoj reči Stana Mitić, zamenik okružnog javnog tužioca u Vranju.
Na suđenju je obelodanjeno da je Stamenkovića duže vreme pratila policija. Zaplenom heroina presečen je lanac šverca droge iz narko-centra Velikog Trnovca preko Hrvatske, Austrije, Italije do centralne Evrope.
Nedavno su pripadnici MUP-a Srbije, u sadejstvu kolega iz PU Vranje i Niš, kod motela "Vranje" presekli još jedan kanal za krijumčarenje narkotika. U ovom slučaju švercovan je heroin iz Turske i dopreman je u Veliki Trnovac i odatle dalje prema državama EU.
– Prema podacima do kojih se dolazi tokom vođenja krivičnog postupka, veće količine opojne droge, pre svega heroin, donose se iz Turske, ali i iz Bugarske i sa područja Kosmeta. Tako je količina od 31 kilogram heroina utovarenog u kamion novopazarske registracije zajedno sa džakovima odeće stigla iz Istanbula – kaže tužilac Mitić.Na šta su sve spremni dileri narkoticima najbolje svedoči slučaj Saše G. (34) i Jelene C. (26) iz Vranja. Kako stoji u predmetu Okružnog suda u Vranju, Saša i Jelena su uživaocima narkotika prodavali "trodon" i heroin koji su nabavljali od Albanaca iz Bujanovca. Međutim, kako stoji u optužnici, Jelena je Saši, dok je bio u pritvoru u Okružnom zatvoru u Vranju, predajući mu paket sa hranom i stvarima za ličnu higijenu sakrila 0,17 grama droge u pasti za zube, tako što je parče crvene cevčice napunila opojnom drogom. U drugom paketu Jelena je tablete "trodona" sakrila u bebi sapun koji je potom predala za Sašu. Te "specijalne pošiljke" je otkrila služba obezbeđenja Okružnog zatvora.

Kepiro ne može biti izručen Srbiji
Ukoliko Metropoliten sud u Budimpešti u petak 16. februara ne odobri izvršenje presude Vojnog suda Generalštaba mađarske vojske od 22. januara 1944. godine, kojom je Šandor Kepiro osuđen na 10 godina zatvora, vrhovni tužilac Mađarske pokrenuće krivični postupak protiv Kepira, saopšteno je juče iz Ministarstva pravde Srbije. Podsetimo, Kepira je centar "Simon Vizental" u septembru locirao u Budimpešti i označio ga kao čoveka "koji je učestvovao u zloglasnoj novosadskoj raciji 1942. godine kada je ubijeno 1.246 osoba, kao i da je slao Srbe, Jevreje i Rome u logor Aušvic".
Ministarstvo pravde Srbije u saopštenju navodi da je u julu prošle godine stupilo u kontakt sa Centrom "Simon Vizental", povodom slučaja ratnih zločina počinjenih u Drugom svetskom ratu od strane dr Šandora Kepira i od tada intenzivno radi na ovom slučaju. U avgustu 2006. godine od vrhovnog tužioca Mađarske zatraženi su podaci o Kepiru. Mađarski tužilac je u januaru ove godine obavestio srpsko ministarstvo pravde da je Kepiro 1944. godine osuđen na 10 godina zatvora zbog umešanosti u masovna ubijanja u rejonu Novog Sada počinjena 1942. godine, ali da presuda nije izvršena. 
Mađarsko ministarstvo pravde uputilo je 27. decembra prošle godine zamolnicu kolegama u Srbiji kojom je zatražena sva raspoloživa dokumentacija o Kepiru, kao i presuda mađarskog Vojnog suda, s obrazloženjem da će o mogućnosti izvršenja odlučivati sud u Budimpešti. Srpsko ministarstvo pravde je prekjuče hitno dostavilo traženu dokumentaciju o Kepiru. 
O mogućnosti da se od mađarskih vlasti traži izručenje Kepira se odustalo jer bilateralni ugovor koji je na snazi između Mađarske i Srbije ne dozvoljava izručenje sopstvenih građana, kažu u Ministarstvu pravde Srbije. Na zahtev Ministarstva pravde Tužilaštvo za ratne zločine Srbije se u avgustu 2006. godine izjasnilo da ne bi bilo celishodno pokretanje postupka pred domaćim sudovima, zato što je odgovarajući postupak već pokrenut pred mađarskim pravosudnim organima. U Ministarstvu pravde nazivaju netačnim tvrdnje portparola Tužilaštva za ratne zločine "da je na Ministarstvu pravde konačna odluka za eventualno izručenje", jer se zahtev za izručenje ne može tražiti ukoliko pred našim pravosudnim oranima ne postoji postupak i zahtev za izručenje bilo kog lica. Izručenje Kepira otežava i činjenica da su na Evropsku konvenciju o ekstradiciji i Srbija i Mađarska stavile rezerve da neće izručivati sopstvene državljane.

Policajci pljačkali MUP
Niš – Zbog zloupotrebe službenog položaja i falsifikovanja službenih dokumenata, proteklog vikenda privedeno je nekoliko osumnjičenih iz redova MUP-a i zaposlenih u NIS "Jugopetrolu", potvrđeno je juče na konferenciji za novinare u Policijskoj upravi u Nišu. Pritvoreni su radnici "Jugopetrola" Saša Momčilov (23) i Vladimir Bojković (32) i radnik MUP-a Ljubiša Mihajlović (52), koji je 31. decembra prošle godine otišao u penziju. Istražni sudija odredio im je jednomesečni pritvor, a podnete su krivične prijave protiv još devet lica.
– Osnovano se sumnja da su osumnjičeni u dužem vremenskom periodu sačinjavali faslifikovane kreditne račune na benzinskoj stanici "Đačko ostrvo" u Nišu i prikazivali veću količinu preuzetog goriva za potrebe policijskih vozila. Prilikom falsifikovanja računa upisivali su lažne registarske oznake vozila i imena pripadnika policije. Uhapšeni Ljubiša Mihajlović je bio zadužen da svakoga dana kontroliše utakanje i beleži preuzete količine. Uz dogovor sa njim, Momčilov i Bojković su ispostavljali račune za gorivo koje nikada nije izdato policiji, što je kasnije finansijska služba NIS "Jugopetrola" fakturisala za naplatu – rekao je Dragan Bradić, načelnik Odeljenja kriminalističke policije u PU Niš.
U periodu od 1. novembra do kraja prošle godine, na račun PU Niš napisano je falsifikovanih računa u vrednosti od 410.000 dinara. Tako je prikazano da je natočeno čak šest tona goriva više. Na istoj pumpi u oktobru 2006. godine otkriveno je da je lažno prikazano još 1,8 hiljada litara, u vrednosti od 140.000 dinara, rekao je Dragan Bradić.
On je saopštio da se krivični postupak vodi protiv još devet zaposlenih na Jugopetrolovoj stanici "Đačko ostrvo". I oni su pravili lažne račune a novac uzimali iz kase benzinske pumpe.Sumnja se da su pljačke falsifikovanim kreditnim računima trajale mnogo duže, i da je šteta naneta policiji još veća.

Spektakularna pljačka kazina
Novi Sad – Juče rano ujutru, oko 5.30 časova, na spektakularan način opljačkan je kazino "Laki lajn" u Ulici Danila Kiša, u samom centru Novog Sada.
Trojica naoružanih pljačkaša, sa kapuljačama preko glave, upala su u kazino kada su procenili da im ne preti veća opasnost, jer su se posetioci razišli, a unutra je ostalo nekoliko zaposlenih i tek jedan klijent.
"Pare ili život, ne mrdaj!", prodrao se jedan od kriminalaca, uperivši pištolj u prisutne. Prvi je "obradio" radnika kazina koga je naterao da mu iz džepova preda sve što ima i oduzeo mu 20.000 dinara i mobilni telefon. Drugi razbojnik bio je očito zadužen za premetačinu kazina pa je tom prilikom našao tašnu sa 200.000 dinara. Treći je u međuvremenu od jedinog preostalog posetioca oduzeo 1.000 evra.
Policija je brzo reagovala, ali su razbojnici još brže napustili deo grada gde se nalazi kazino, rekao nam je portparol Policijske uprave u Novom Sadu Stevan Krstić. On veruje da su oni dobro poznavali teren oko kazina i da su verovatno tokom noći strpljivo čekali svanuće, kada više nema posetilaca, a i pažnja zaposlenih obično popusti.Ovo je druga pljačka kazina poslednjih meseci u Novom Sadu. Pre ove, na meti je bio kazino "Gaja". Tada se razbojnik, koji je takođe bio maskiran i sa oružjem u ruci, dokopao znatno manjeg plena i ubrzo je bio identifikovan.

AH, TAJ HLADNI RAT
Bar dvoje, od troje Rusa, rado bi danas videlo Ameriku okrvavljenog nosa. S masnicom na sujeti, ponetom iz nekog od njenih avanturističkih pohoda. Na primer, s Bliskog istoka.Rđavo raspoloženje prema sili preko okeana je izraz masovnog utiska Rusa da je Moskva "izigrana". Na primer, ugradnjom Istočne Evrope u sastav NATO-a. 
Sasvim suprotno onome što je, pre manje od dvadeset godina, obećavano Gorbačovu, u vreme pregovaranja o ujedinjenju Nemačke. Zatim, prodorom NATO u sam SSSR, učlanjivanjem u pakt sovjetskih baltičkih republika i pripremom prijema u članstvo Ukrajine, Gruzije i Azerbejdžana. Konačno, i političkim jačanjem "antiruske Evrope", istočnih zemalja grupisanih oko osovine Vašington–Varšava. 
Njihov tabor je rastuće ratoboran u osporavanju koegzistencije Zapada s Moskvom.
U Poljskoj, kurs na razgovor s Rusima "preko nišana" uzet je već priskakanjem "oranžistima" u Ukrajini. Međutim, ona slamka pod čijim se teretom lome kola, pridodata je pristankom Poljaka da se u Poljskoj instaliraju američki antibalistički projektili. Nameštanje odbrane od raketa, osim što je Bušov drzak politički izazov, preti poremećajem ravnoteže unutar psihološkog terora nuklearnim zastrašivanjem. Smanjuje uverljivost ruskog "asimetričnog odgovora" – novog kruga u spirali, koji postaje aktuelan od 2015.
Prošle subote, predsednik Rusije Putin optužio je SAD da antiraketnom "zaštitom Evrope" zapravo ciljaju u Rusiju. Mogućnost da neka pretpostavljena raketa Severne Koreje pogodi Ameriku, pri tom leteći preko Zapadne Evrope, "očigledno je protiv zakona balistike", rekao je šef Kremlja.
Govoreći u Minhenu, Putin je podsetio na Hruščova, koji je u žaru verbalnih rafala po Vašingtonu iznebuha izuo cipelu, udarajući njome po govornici UN. Za sedam godina, šef Rusije nikada nije na taj način "sasuo Americi u lice baš sve", i još pred auditorijem od bar četrdeset ministara odbrane i šefova diplomatije. Uključujući i Roberta Gejtsa, sekretara za odbranu.
Da SAD spremaju istupanje iz obaveza ugovora o raketama i nuklearnom oružju. Da započinju ponovnu trku u naoružavanju i zapravo podstiču druge da se nuklearno naoružaju, jer se pojedine zemlje osećaju nebezbedno suočene s Vašingtonom.
Svet koji predvodi Amerika nema više pravila i "nema ništa zajedničko s demokratijom". To što se u njemu "događa danas, posledica je pokušaja primene koncepta jednopolarnog poretka", a šta je rezultat? Veće patnje, ratovi i stradanje ljudi.
SAD su iskoračile iz svojih nacionalnih granica i, koristeći se silom, svoje zakone nameću drugima, "u ekonomiji, političkim i humanitarnim stvarima". Niko više nije siguran, ne postoji više međunarodni zakon. "Kome će se to dopasti", pitao je Putin.
Putinovo pitanje ostalo je bez odgovora. Što znači, bez šire potvrde njegovih utisaka. Ili, prijave eventualnih istomišljenika. Sami Amerikanci nisu kritiku shvatili preozbiljno. Sekretar SAD za odbranu Gejts primetio je sutradan da ga je, "kao starog ratnika hladnog rata", govor šefa Rusije "skoro ispunio nostalgijom za manje složenim vremenima" (hladnog rata).
Drugim rečima – Rusi, vama se čini da je sve na stari način jednostavno, ali nije. "Svi smo mi suočeni sa zajedničkim problemima i izazovima, kojima se mora odgovoriti u partnerstvu s drugim zemljama, uključujući i Rusiju", citiran je Gejts.
Na zapažanje da Putinova retorika "zvuči kao hladni rat", Gejts kaže: "Jedan hladni rat je bio sasvim dovoljan."
Zaista, Bušov novi "ministar rata" otputovao je iz Nemačke pravo u Moskvu, produživši evropski službeni put. Bez uzbune, kao i obično.
Sami Rusi potvrđuju da Putinovo "pitanje svetu" nije "konfrontaciono". Intervencija je "poziv (Vašingtonu) da razmisli", interpretirao je govornik šefa Kremlja. Već Putin je blokirao negativan eho, rekavši novinarima da i dalje "smatra predsednika Sjedinjenih Država čestitim čovekom". Osim toga, Buš je prijatelj. "On je zbog svega što čini kritikovan, ali on je pošten čovek. On kaže da Rusija i SAD nikada neće biti neprijatelji, i ja se s njim slažem", citiran je šef Rusije.
Kome je prema tome posvećen "Minhen šefa Kremlja"? Svetu, da zapazi da je Rusija glasnija nego dosad na sceni. I Rusima, koji čeznu da vide američki okrvavljen nos. U roku od godinu dana, oni će tri puta glasati, birajući, uz drugo, i novog stanara za Kremlj. Putin će zato sve češće govoriti baš to, za šta zna da narod voli da čuje.

Prvi Srbin koji je stigao u Ameriku
Za početak novije istorije seoba Srba smatra se stupanje na američko tlo prvog zvanično registrovanog kod imigracionih vlasti srpskog doseljenika Đorđa Šagića, alijas Džordž Fišer, koji je brodom "Delaver" kao slepi putnik stigao do Filadelfije septembra 1815. godine. Tokom šest decenija života na Zapadu postao je vrlo ugledni Amerikanac koji je živeći u Teksasu, Meksiku i Kaliforniji dogurao do advokata, sudije i počasnog grčkog konzula. 
Italijani se već godinama upinju da otkriju ko je Vera Novaković iz Treviza, udata za dr Egidija di Reinza, koji su odlučili da postanu drugi roditelji mališanima iz Srbije bez očeva i majki. Njihova jedinica Vanda dobila je društvo - usvojili su još 37 dece.
Branko Terzić iz Milvokija, država Viskonsin, prvi je srpski Amerikanac koji je dospeo na vrlo visok položaj u Vladi SAD. U dva navrata predsednik Buš ga je imenovao za člana federalne regulatorne komisije za energiju s mandatom od po pet godina.
Najbrži konobar na svetu, četvrti put upisan u Ginisovu knjigu rekorda, jeste Slavko Lukač iz Osla, kome je potrebno samo tri minuta i 15 sekundi da postavi sto za deset osoba za ručavanje. Hotel "Grand" u kome radi čuven je po svečanostima Nobelove nagrade, a naš čovek je radio na pet poslednjih, gde je među desetak nobelovaca usluživao i Bila Klintona, Vladimira Putina, princa Filipa...
Na ostrvu Svaldbar, na krajnjem severu Norveške, gde nema drveća, a uspevaju samo sneg i led, žive dve srpske porodice. Istovremeno, na Aljasci danas ima 230 Srba, a postoji i Misija svetog Petra Koriškog i Srpski pravoslavni manastir Svetog Germana Aljaskog, koju vodi iguman Gerasim. Na poluostrvu se nalazi i skit Svetog Nila sa tri monahinje i skit Svetog arhanđela Mihajla s dva monaha, što dovoljno pokazuje dokle su Srbi stigli.
Nepoznati detalji odabrani iz obilja podataka i zanimljivosti sakupljanih više od četvrt veka u "Ilustrovanu istoriju srpske dijaspore" Marka i Dušana Lopušine, koja se nedavno pojavila u izdanju beogradske kuće "Evro", na najbolji način odgovaraju na dileme i nejasnoće prisutne već decenijama: ko su i gde su naši ljudi raseljeni po svetu. U oseki kompetentne i pouzdanim podacima bogate literature iz ove oblasti, Lopušinova "Istorija..." predstavlja pokušaj da se o dijaspori i njenim karakteristikama govori bez predrasuda i preterivanja, a sve s namerom da se zvaničnicima i javnosti predoči koliko je neodrživo olako zanemarivanje nespornih kvaliteta sunarodnika u više od 100 zemalja sveta. 
- Javnost u srpskim zemljama vrlo malo zna o istoriji srpskih seoba, koja traje već osam vekova. Ni naša nauka, a posebno državne institucije ne znaju koliko ima Srba rasutih po svetu, gde i kako oni žive. A posebno se ne zna kakav doprinos predstavnici srpskog naroda daju stranim državama. Istovremeno, pričom o srpskom patriotizmu u rasejanju želim da razbijem zabludu da su ljudi u našoj dijaspori prebogati i da ne žele da pomažu svoje otadžbinske zemlje - veli Marko Lopušina. 
- Danas u dijaspori živi oko 2,5 miliona Srba u 90 zemalja. Najviše Srba ima u SAD i Kanadi, oko milion, a potom u Nemačkoj, oko 560.000. U SAD imamo tri dobitnika Pulicerove nagrade, pet "oskarovaca" i 1.200 profesora univerziteta. U Australiji najpoznatiji pisac je Srbin iz Ćuprije, a u Švajcarskoj najbolji igrač golfa je, takođe, Srbin. U svetskim razmerama smo mala etnička grupa, jer Poljska i Grčka, na primer, imaju veću dijasporu nego maticu, ali smo našom sposobnošću uspeli da se uzdignemo u same vrhove - ističe autor, upućujući nas na podatke iz knjige da su u SAD i tri senatora, jedan guverner i deset igrača NBA lige srpskog porekla i imena. 
Šef sale čuvenog pariskog restorana "Raspućin" je Miroslav Marković, čuveni Slava, zahvaljujući kome su mnogi naši ljudi uspeli da bez mnogo novca privire i osete čari jednog od kultnih mesta grada svetlosti u kome peva naša umetnica mecosopran Sonja Gavrilović. Petar Radenković, zvani Kralj, čuveni golman, najpoznatiji je Srbin u Nemačkoj. I danas dobija po 40 pisama dnevno sa zahtevom fudbalskih fanatika da im pošalje autogram. Duško Popov je i danas legenda Drugog svetskog rata u Velikoj Britaniji. Jedan od najvećih špijuna prošlog veka poslužio je Janu Flemingu kao model za čuveni lik Džejmsa Bonda. 
- Brinu me uspešni Srbi, koji izbegavaju da pomognu državi i crkvi da podignu onih 80 odsto Srba u dijaspori, koji nisu aktivno uključeni u srpske poslove. U Čikagu sam pronašao mladog biznismena, koji je kupio tehnologiju Pentagona za pravljenje srpskih seoskih puteva u otadžbini, ali se usprotivio da o tome pišem. Kad sam ga prošli put pomenuo, dobio je, veli, 377 pisama iz Srbije, u kojima mu nepoznati traže pare ili nude brak. Postideo sam se što se boji da pomogne ljudima u otadžbini - zaključuje Lopušina.

Lekari zaveštali organe
Užice - Dvadesetak lekara i drugih zdravstvenih radnika iz Zdravstvenog centra u Užicu juče je i potpisima potvrdilo odluku o zaveštanju svojih organa. Učinili su to, prvi u struci van Beograda, nakon predavanja o aktuelnim pitanjima i dometima u transplantaciji kod nas, koje je profesor dr Zoran Kovačević, načelnik Klinike za nefrologiju Vojnomedicinske akademije i potpredsednik Nacionalne komisije za transplantaciju organa, održao u užičkoj bolnici. Svesni značaja svoje profesije, dali su, tako, lični doprinos ovoj društvenoj akciji koja, čulo se ovom prilikom, treba da bude sveobuhvatnija budući da smo na dnu evropske lestvice kad je reč o donatorstvu i transplantaciji organa.
Kako je istakao profesor dr Kovačević, do kraja prošle godine u Srbiji svoje organe zaveštalo je 15.210 osoba. A potrebe su znatno veće. Samo za retke srećnike, u ovom trenutku kad nema nacionalnog programa, moguće je obezbediti transplantaciju. Zato je ovaj gest užičkih lekara značajan - da inicijativa krene od struke.
- Transplantacija organa u Srbiji može biti uspešna ako od nje načinimo nacionalni program. Najvažnije je usvojiti moderan zakon o transplantaciji organa, formirati nacionalnu agenciju, intenzivirati akciju zaveštanja organa, popuniti medicinskom opremom transplantacione centre, kao i jedinice intenzivne nege, pa i stimulisati medicinsko osoblje u transplantaciji - kazao je Zoran Kovačević, pominjući problem da, iako smo mala zemlja, treba nam mnogo vremena da se organizujemo.
Na pitanje da li se isplati ulagati u transplantaciju organa, on daje podatke iz oblasti nefrologije, pri čemu za hemodijalizu jednog pacijenta godišnje valja izdvojiti 16.000 evra, koliko i za transplantaciju bubrega. Međutim, izdvajanja za dijalizu se produžuju iz godinu u godinu, a procena je da će se troškovi lečenja onoga kod koga je urađena transplantacija kroz pet godina svesti na 20 odsto od te sume.
- Kulturne i religiozne barijere u našoj zemlji ne postoje. Neke poznate ličnosti su zaveštale svoje organe. Takođe, Srpska pravoslavna crkva je 2004. godine, na inicijativu VMA, na svom saboru blagoslovila rad na transplantaciji. Ipak, na poslednjem smo mestu u Evropi kad je reč o kadaveričnim transplantacijama. A imamo kompetentne timove za tu oblast medicine - istakao je dr Kovačević, osvrnuvši se i na jednu uvreženu zabludu. Neki, naime, misle da je moždana smrt isto što i koma, pa otud rezerve u vezi s davanjem organa. To, naravno, nije isto i tu dileme nema.

Trifun, a ne Valentin
I pored globalističkog medijskog pritiska da se 14. februar, kada katolici slave spomen na dan kada je pogubljen sveti Valentin, nezvanično proglasi za svetski praznik – Dan zaljubljenih, Srpska pravoslavna crkva danas slavi Svetog velikomučenika Trifuna. 
U SPC kažu da je Sveti Valentin, koga pravoslavni slave 12. avgusta, nametnut iz marketinških razloga kao potrošački praznik i nije baš blizak tradiciji pravoslavnih naroda. Problem s Danom zaljubljenih jeste što se samo favorizuje od Boga odvojena ljubav. Ljubav čoveka je blagoslovena od Boga samo kad nije prepuštena sama sebi, već nas uzvodi u više dimenzije. U SPC ističu da Sveti Trifun nije nikakva zamena za Svetog Valentina.
Mučenik Trifun je zaštitnik vinogradara i onih hramova i porodica koji ga slave kao krsnu slavu i ne bi trebalo praviti nikakvu paralelu s Danom zaljubljenih. 
U žitiju ovog svetitelja piše da se sveti Trifun rodio u Kampsadi u Frigiji, današnja Mala Azija. Od Boga je dobio dar čudotvornog lečenja i iscelio je od zlog duha kćerku rimskog cara Gordija. Po povratku iz Rima razdelio je sve dobijene darove siromasima i nastavio da u svom selu čuva guske. U vreme velikog progona odbio je da se odrekne Hrista zbog čega ga je rimski car Dakije posekao mačem 250. godine. 
Katolička crkva danas slavi uspomenu na utamničenog episkopa ternijskog Valentina kome je glava bile odsečena 269. godine. Rimski car Klaudije je smatrao da su oženjeni muškarci loši vojnici, pa je zabranio venčanja u čitavom carstvu. Uprkos tome, biskup Valentin tajno je venčao jedan zaljubljeni par zbog koga ga je imperator zatvorio u tamnicu. Legenda kaže da je Valentin pre smrti poslao oproštajnu poruku slepoj tamničarovoj ćerki – u pismu je bio žuti šafran sa potpisom: "Od tvog Valentina u znak zahvalnosti za toplinu koju si pokazala prema njemu". 
Sveti Valentin postao je pokrovitelj zaljubljenih u 14. veku i to prvo u Engleskoj i Francuskoj. Praznovanje Svetog Valentina zamenilo je rimski kult boginje Junone, koja je slavljena istog dana. Ona je bila zaštitnica porodice i braka i na njen dan se ženama poklanjalo cveće. 
M. S. P. 
-----------------------------------------------------------
Četrnaesti februar
Smejao sam se kada su, onomad, neki mozgovi ustvrdili, il’ utvrdili da ima "nekoliko" Srbija... Ugrubo su razrezali na nekakvu njihovu, građansku i nekakvu drugu, "malograđansku", pa kako se kome zalomilo. Taknuto-maknuto... Kako se ko u kojoj zatekao.
Smejao sam se, rekoh, al’ izgleda da ima tu nečega... I to ne nekoliko, već ravno dvadeset i tri Srbije. Toliko sam ih barem prebrojao za stolom, te noći, u toj kafani. Predstavnici svih klonova i podvrsta majčice-matice, u teškoj polemici, lagano meze. Suštinska dilema: Sveti Trifun ili Valentin? Neophodnost integracija, udar na identitet, udar na džep ili udar na tekovine udarništva? Četrnaesti februar - "armagedon" raznorodnih Srbija... Ima li pitanja na koje valja što hitnije odgovoriti?! 
Elem, moderna Srbija je spočitala ovoj, arhaičnoj, da nepriznavanjem Dana zaljubljenih sputava napredak i širi defetizam, naglasivši pri tome i da tvrdoglavim naručivanjem "litar-litar" širi govor mržnje. Arhaična, "zatucana" iliti tradicionalna Srbija na to je odgovorila da ni sto Dana zaljubljenih ne bi moglo da zameni jednog Svetog Trifuna, onu pradedovsku tarabu stariju od pola država zapadne hemisfere i čist obraz pred pokolenjima. Što se "litre-litre" tiče, dok je njih nikada se neće zvati špricerom i tačka. Koga je briga da li je starija kokoška il’ jaje dok god je jasno da je gibanica starija od hamburgera...
Što se ostalih Srbija tiče, 14. februar je tek dan između 13. i 15. Religija je opijum za narod. Ni Trifun ni Valentin ne mogu da vaskrsnu regrese, akontacije i viškove, iz sedamdesetih godina prošlog veka. Sve je to belosvetska ujdurma kojoj bi trebalo reći istorijsko "ne", samo što više nema ko da ga kaže. 
Međutim, bilo je tu i nečeg zajedničkog za sve. Ponaosob nijedna od Srbija nije imala dovoljno za kafanski ceh. Ni približno. Zajedno da. I za bakšiš, pride, ali...
Prvoj Srbiji je smetao novac ove druge, pretpostavivši da je davno, dok ona još nije postojala, otet od sirotog naroda. Druga je, pak, bila ubeđena da je crkavica kojom maše prva zapravo apanaža stranih obaveštajnih službi i alimentacija prekookeanskih otaca. Treća nije htela da udružuje kapital bez saglasnosti upravnog odbora, četvrta bez pristanka radničkog saveta, peta...
Sve je to otišlo toliko daleko da je mučeni konobar morao da se umeša, pozvavši se na nesporni autoritet svoje funkcije. On je, pa, ona Srbija koja bez predrasuda poštuje svačiji novac, ubeđenja i veru. Jasno im je stavio do znanja da poseduje natprirodne moći i da će im sa osobitim zadovoljstvom pokazati njihovog boga, nastave li tako. I sve svete, naravno...
Bilo kako bilo, što bi se dalo kasti, "platforme su im ostale neusaglašene". Isto je jutro svanulo "različitim" Srbijama. I u tom jutru, niko od njih nije imao u džepu ni za cvet voljenoj osobi. Baš ničega, osim praznih ruku i usta punih "sapunice". Bio Sveti Trifun il’ jednako Sveti Valentin. Prespavaće ga, najverovatnije...Mihailo Medenica

Ugroženo zdravlje Roma
Od sto Roma samo jedan doživi šezdesetu godinu, smrtnost romske dece tri puta je veća od prosečne smrtnosti u Srbiji, a uvrežen stereotip da romske porodice imaju mnogo dece više ne važi. Gotovo 44 odsto romskih naselja je nehigijensko, trećina je bez vodovodne mreže, bez kanalizacije dve trećine naselja, dok svako deseto živi u objektu bez električne energije. Zato se ne treba čuditi što jedna trećina dece nikad ne pere zube, vrlo retko i ruke, a polovina odraslih kupa se jednom sedmično. Veliki procenat dece i odraslih ne pije mleko, niti jede mlečne proizvode, a meso je posebna retkost u jelovniku. 
Ove podatke o zdravstvenoj slici Roma izneo je juče Osman Balić, član Lige za Dekadu Roma iz niškog JUROM centra, na skupu u Medija centru. Uz napomenu da se u ovu populaciju vratila tuberkuloza, a jedino što ih "približava Evropi jesu narkomanija i HIV", Balić je stanje ocenio kao katastrofično i rekao da su "Romi dovedeni na rub biološke egzistencije".
Društvena nebriga može se videti i u medijima, jer za poslednja četiri meseca objavljeno je tek deset tekstova, uglavnom vesti i informacija o zdravlju Roma. U ovoj populaciji još je veliki broj lica bez ličnih dokumenata, posebno zdravstvenih knjižica, a to naročito pogađa izbegle. Mirjana Milošević, direktorka Medija centra, primetila je "da se o Romima uglavnom izveštava kada su u pitanju incidenti i to stereotipnim kvalifikacijama i da novinari i urednici ne smatraju da su romska pitanja važna za naše medije".
U nameri da promeni takvu praksu, Medija centar i Institut za otvoreno društvo iz Njujorka odlučili su da raspišu konkurs za najbolje istraživačko izveštavanje o zdravlju Roma. To je način, rekla je Milošević, da se podstakne etičko analitičko izveštavanje u medijima koje treba da osvetli probleme s kojima se pripadnici romske zajednice suočavaju pri ostvarivanju prava na zdravstvenu zaštitu, a ujedno i da se vidi kako se ostvaruju akcioni planovi koje je Srbija pripremila u okviru Dekade Roma. Konkurs je otvoren od 1. marta do 1. septembra, a specijalna nagrada za najbolje medijsko izveštavanje iznosi pet hiljada evra za medijsku kuću, odnosno dve hiljade evra za autora. 
Ulazak dva romska poslanika u novi saziv srpskog parlamenta, po oceni Balića, "jedan je od najznačajnijih trenutaka u istoriji Roma u našoj zemlji" od kojih se ne očekuje konformizam, već da utiču na popravak položaja Roma u društvu. Na pitanje kako komentariše prepreke na koje je našla romska porodica iz Leskovca pokušavajući da usvoji srpsko dete, Balić je rekao da, ukoliko je istina ono što su usvojitelji rekli, "neko bi morao da smeni direktora centra za socijalni rad", jer su u pitanju povrede moralnog kodeksa.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

"Snoubord evro kup" po peti put na Kopaoniku
Veliko takmičenje u vožnji snouborda-daske za sneg i ove godine biće organizovano po peti put na Kopaoniku 17. i 18. februara, a zbog nedostatka snega u Evropi i otkazivanja više od 80 odsto planiranih takmičenja, broj inostranih takmičara ove godine će biti znatno povećan, što će uvećati važnost ove manifestacije. Podsećamo da su glavni organizatori događaja snoubord klub "Kobaz" i "Udruženje fristajlera", ljubitelja ekstremnih sportova, i da takmičenje po treći put nosi naziv Evropsko.
– Iskreno se nadam da manjak snega na Kopaoniku neće uticati na organizaciju ovog našeg jedinog zimskog takmičenja. Posebno zbog toga što očekujemo više od 50 takmičara iz inostranstva,  a ove godine prvi put uvodimo i dve nove kategorije –žensku, u kojoj će lepši pol imati šanse da pokaže svoje umeće i "Big er" disciplinu u kojoj će učesnici morati da kombinuju vožnju po gelenderima i skokove – najavio je Marko Nikolić, sekretar "Udruženja fristajlera". 
Takmičenje će zvanično biti otvoreno u subotu 17. februara u deset ujutru i tog dana će trajati do 14 časova, dok su za nedelju planirana  dnevno i večernje nadmetanje u kojima će se za prva mesta boriti takmičari koji su pokazali najbolje rezultate.
Učešće na "Nikšićko pivo snoubord Evrokupu" potvrdio je i prošlogodišnji pobednik Tadej Valentajn iz Slovenije, a od domaćih takmičara dobri rezultati se očekuju od Miljana Boškovića, Žolta Takač, Bogdana Nešića i Aleksandra Stevanovića. Rezultati postignuti na ovom takmičenju omogućiće takmičarima da osvoje neophodne bodove za Svetski kup (FIS bodovi), a za izuzetne rezultate biće obezbeđene i novčane nagrade.
– Poručujem svim ljubiteljima ekstremnih sportova da za vikend dođu na Kopaonik, jer im garantujemo dobru zabavu – zaključio je Marko Nikolić.

Gradonačelnici na dve stolice
Još jedno zamešateljstvo na političkoj sceni, u čijem središtu su ovog puta Republička izborna komisija, Odbor za rešavanje o sukobu interesa i novi poslanici Skupštine Srbije, moraće da se razrešava na Ustavnom sudu. Različito tumačenje odredbe novog Ustava Srbije, koja kaže da "narodni poslanik ne može biti poslanik u skupštini autonomne pokrajine, niti funkcioner u organima izvršne vlasti i pravosuđa...", različito je opredelilo i političke stranke, pa su neke u parlament poslale i svoje članove koji su predsednici opština, dok su druge pazile da među njihovim novim poslanicima nema nikoga ko se nalazi u lokalnim izvršnim organima.
RIK je, prilikom utvrđivanja izbornih lista za izbore 21. januara, zauzeo stav prema kojem je moguće da gradonačelnici i predsednici opština budu istovremeno i narodni poslanici (protiv ovakvog stava bila je SRS), a Republički odbor za rešavanje o sukobu interesa juče je dostavio Skupštini Srbije i RIK-u svoj stav prema kojem poslanik u parlamentu ne može istovremeno da bude funkcioner u organima republičke, pokrajinske ili lokalne izvršne vlasti. Odbor tvrdi da su u okviru teritorijalnog uređenja Republike Srbije, organi sa izvršnom funkcijom – Izvršno veće AP Vojvodine, opštinsko i gradsko veće, predsednik opštine i gradonačelnik.
Obrazlažući razloge za stav RIK-a, jedan od članova Komisije, koji je želeo da ostane anoniman, objašnjava da je reč o shvatanju da samo država Srbija ima izvršnu vlast – ne i jedinice teritorijalne autonomije (Vojvodina) ili lokalne samouprave. Da je Srbija, na primer, federacija, objašnjava sagovornik "Politike", njene federalne jedinice bi imale izvršnu vlast, ovako, prema ovom tumačenju, pokrajina Vojvodina, opštine i gradovi nemaju izvršnu vlast.
Član RIK-a Slavoljub Milenković iz SRS-a rekao je juče da očekuje da su sve stranke pri dostavljanju poslaničkih lista poštovale Ustav i mišljenje Odbora za rešavanje o sukobu interesa. Radikali su još ranije uputili inicijativu Ustavnom sudu Srbije za ocenu ustavnosti stava RIK-a i na svoju poslaničku listu nisu stavili ugledne stranačke funkcionere Maju Gojković (gradonačelnica Novog Sada), Gordanu Pop-Lazić (predsednica opštine Zemun) i Milorada Mirčića (koji se izjasnio da želi da ostane poslanik u Skupštini Vojvodine). I koalicija DSS-NS vodila se istim stavovima, pa je u poslednji čas pred predaju poslaničke liste skinula sa nje imena Veroljuba Stevanovića (gradonačelnik Kragujevca) i Dragana Markovića Palme (predsednik opštine Jagodina).
Zoran Balinovac, predstavnik Demokratske stranke Srbije u RIK-u, kaže za "Politiku" da je koalicija DSS-NS među poslednjima predala listu baš zato što ju je usklađivala sa mišljenjem Odbora. To je potvrdio i funkcioner DSS-a Dušan Proroković, koji je u izjavi za Betu naveo da na listi poslanika te koalicije nema nijednog republičkog, pokrajinskog i lokalnog funkcionera.
Prema informaciji iz RIK-a, Demokratska stranka, G17 plus, Socijalistička partija Srbije i Liberalno demokratska partija među poslanicima imaju i predsednike opština (a DS je delegirala i gradonačelnika Beograda Nenada Bogdanovića), 
Balinovac je naveo da se na jučerašnjoj sednici RIK-a nije raspravljalo o ovom stavu Odbora za rešavanje o sukobu interesa, jer konačna potvrda mandata "nije stvar RIK-a već skupštine". Prema njegovim rečima, kada skupština potvrdi mandate sa lista koje je već utvrdio RIK, Odbor za rešavanje o sukobu interesa može da uputi opomene spornim funkcionerima. Krajnja mera, ako ne podnesu ostavke na funkcije ili na poslaničko mesto, jeste da Odbor objavi odluku o povredi zakona. I to je sve što Odbor može da učini.
Advokat Milenko Radić, predsednik Fonda za razvoj demokratije, kaže za "Politiku" da opštine i gradovi imaju svoje izvorne i delegirane nadležnosti i da iz ovih drugih sledi da imaju izvršnu vlast. Delegirane nadležnosti im, naime, dodeljuje Republika Srbija, odnosno zakonima im se, radi rasterećenja funkcija države, dodeljuje određena izvršna vlast – posebno, kako kaže, gradonačelnicima, koji sada imaju velika ovlašćenja. "A potpuno je jasno da se svako ko učestvuje u donošenju propisa nalazi u sukobu interesa ako istovremeno učestvuje u njihovom sprovođenju. Jer, tu postoji mogućnost zloupotrebe – u skladu sa onom ′kadija te tuži, kadija ti sudi′", ističe Radić.
Njegovo mišljenje, dakle, podudara se sa onim što kaže Odbor za rešavanje o sukobu interesa, a što je pozitivno ocenila i organizacija Transparentnost Srbija, ističući da je i u mnogim ranijim prilikama ukazivala da gradonačelnici i predsednici opština ne mogu dovoljno efikasno da obavljaju tu funkciju istovremeno sa funkcijom narodnog poslanika, jer jednostavno ne mogu da se nalaze u isto vreme na dva mesta.U G17 plus su potvrdili da imaju nekoliko predsednika opština među novim poslanicima, ali da će ih zameniti, ukoliko USS, eventualno, oceni da stav RIK-a nije u skladu sa Ustavom Srbije. Po svemu sudeći, na odluku USS-a o ovoj nedoumici čekaće se do konstituisanja novog suda u skladu sa novim Ustavom Srbije.

Skupština odbacuje Ahtisarijev plan
Novi saziv Narodne skupštine Srbije usvojiće danas, odmah posle verifikacije mandata novoizabranih poslanika, rezoluciju kojom se odbacuje plan Martija Ahtisarija za Kosovo i Metohiju. Rezolucijom se takođe ovlašćuje državni pregovarački tim da na pregovorima u Beču 21. februara odgovori generalno na stavove Martija Ahtisarija i da da svoje rešenje na svako Ahtisarijevo pojedinačno rešenje, kao i da po povratku podnese izveštaj skupštini, koja će potom odlučiti o daljem toku pregovora. Da su upravo ovakvi stavovi usaglašeni među najvećim parlamentarnim strankama potvrdio je juče Tomislav Nikolić, zamenik predsednika SRS-a, posle konsultacija uoči današnje sednice parlamenta. On je objasnio da će Vlada Srbije biti formalni predlagač rezolucije.
Prema Nikolićevim rečima, rezolucijom će se tražiti od svih država da ne prihvate izmene granica Srbije i ugrožavanje njenog suvereniteta. Međutim, nema predloga da se prekinu diplomatski odnosi, kaže Nikolić i objašnjava: "To nije predviđeno, jer mi nemamo dokaz da bi neka država priznala nezavisnost Kosmeta. O tome će se odlučivati pošto pregovarački tim podnese izveštaj sa pregovora u Beču. Stav SRS-a jeste da ukoliko Ahtisari nastavi da promoviše izdvajanje Kosmeta iz državno-pravnog sistema Srbije više ne treba ići na pregovore".
Nikolić je kazao da je sadašnji pregovarački tim radio u okvirima svojih ovlašćenja, da ga ne treba menjati i da SRS neće u njemu učestvovati.
Inače, jučerašnje konsultacije o toku današnje konstitutivne sednice Narodne skupštine Srbije, kod Predraga Markovića, predsednika parlamenta, kako su rekli svi učesnici, ticale su samo tehničkih detalja. Međutim, dok se kod Markovića razgovaralo o tome da će sednici, kao najstariji poslanik predsedavati Borka Vučić (SPS), na drugom koloseku, u međustranačkim kontaktima, razgovaralo se o tekstu Nacrta rezolucije povodom plana Martija Ahtisarija.
Ovi međustranački dogovori počeli su, prema nezvaničnim informacijama, još preksinoć kad je pregovarački tim napravio Nacrt rezolucije i obavljeni su, sudeći po izjavama predstavnika stranaka, u nešto užem krugu. Većina partijskih predstavnika tvrdila je da ni juče pre podne nije dobila Nacrt rezolucije, drugi su izjavljivali da je "nacrt gotov, konsultacije su u toku", treći da će "predlog stići uoči sednice...".
Na konsultacijama kod Markovića bilo je i ideja da se današnja sednica prekine posle verifikacije poslaničkih mandata, pa da bude nastavljena u petak, a do tada bi trajale konsultacije o Nacrtu rezolucije. Ivica Dačić, predsednik SPS-a, kazao je da ne može da komentariše nacrt, jer to još nije zvaničan dokument, a ni on nije jedan od njegovih autora. On je ponovio stav SPS-a da Ahtisarijev plan treba odbaciti i Kosmetu ponuditi suštinsku autonomiju u skladu sa Rezolucijom 1244. Milan Marković (DS) kazao je da očekuje da danas bude usvojena rezolucija. Predstavnik DSS-a Dušan Proroković nije se pojavljivao pred novinarima, a šta rezolucija sadrži i kako se do nje došlo novinari su saznali od Tomislava Nikolića.
Nikolić se novinarima obratio, pošto je iz parlamenta najpre otišao na "jedan važan sastanak od pola sata". Prema nezvaničnim informacijama, Nikolić je išao na razgovor sa Vojislavom Koštunicom, predsednikom vlade, a, kako "Politika" saznaje, preksinoć je o Nacrtu rezolucije razgovarao sa Borisom Tadićem, predsednikom Srbije. On novinarima nije hteo da otkrije s kim se konsultovao, već je, kroz smeh, rekao: "Delio sam primedbe SRS-a tu na ulici, zainteresovanim građanima".
Nikolić je potom rekao da SRS nema nekih većih primedbi na tekst Nacrta rezolucije, "uglavnom, smo tražili da se neke reči pojačaju".
Što se tiče samog toka rasprave na današnjoj sednici parlamenta, Nikolić kaže da je njegov predlog da se ona ne ograniči samo na šefove poslaničkih grupa, već da poslanici, u okviru vremena koje određuje Poslovnik, mogu da diskutuju. Očekujem, kaže, da rasprava traje četiri sata. On je istakao da misli kako će tekst rezolucije biti prihvatljiv za sve, ali :"Ne isključujem mogućnost da oni koji su u kampanji govorili da im je svejedno šta će biti sa Kosmetom, kažu to i na sednici. To bi, međutim, osim što je neodgovorno, nešto što bi trebalo da bude i pod lupom istražnih organa, zato što direktno ruši ustavni poredak zemlje".Kako se očekuje, današnjoj sednici prisustvovaće i obratiće se poslanicima Boris Tadić, predsednik Srbije, i Vojislav Koštunica, predsednik vlade.

Borka Vučić predsedava današnjom sednicom
Republička izborna komisija juče je jednoglasno usvojila izveštaj o sprovedenim izborima za narodne poslanike i utvrdila mandate svih 250 kandidata sa izbornih lista, koje su osvojile mesta u parlamentu. Skupština Srbije danas, na konstitutivnoj sednici, treba da potvrdi mandate novoizabranih poslanika.
Konstitutivnom sednicom će, po Poslovniku o radu skupštine, predsedavati najstariji od novih poslanika, a to je osamdesetogodišnja Borka Vučić (rođena 4. 04. 1926. godine), poslanica SPS-a i poznata bankarka u penziji.
Po poslovniku, pomagaće joj po jedan najmlađi poslanik sa četiri izborne liste, koje su dobile najveći broj mandata. Najmlađi poslanik u ovom sazivu je dvadesetčetvorogodišnjak Konstantin Samofalov iz DS-a, apsolvent prava iz Beograda, rođen 15. 06. 1982. godine. Osim njega, predsedavajućoj će pomagati Nikola Vukelić (SRS), student iz Inđije, rođen 21. 07. 1981. godine, Borko Ilić (DSS-NS), student iz Novog Sada, rođen 24. 07. 1980. i Miljan Ranđelović (G17 plus), student iz Knjaževca, rođen 4. 03. 1981. godine.
Inače, među novim poslanicima je najviše pravnika i inženjera, slede profesori i ekonomisti, ali ima mnogo advokata, politikologa i lekara. Kako javnost već zna, među novim poslanicima biće i poznatih glumaca i estradnih ličnosti kao što su glumica Lidija Vukićević i harmonikaš Branimir Đokić koji će sada "nastupati" u poslaničkoj grupi SRS-a. Biće i poslanika sportista, među kojima je najpoznatija bivša rukometašica Svetlana Kitić, poslanik SPS-a.Po juče usvojenom izveštaju RIK-a, na izborima održanim 21. januara i ponovljenim 8. februara, glasalo se na 8.482 mesta u Srbiji i 57 u inostranstvu. Od ukupno 6.653.851 upisanog birača glasalo je 4.033.586, a nevažećih glasačkih listića bilo je 65.468.

Dokumenti - Predlog rezolucije Narodne skupštine Srbije
Polazeći od Ustava Republike Srbije, koji u Preambuli utvrđuje da je "Pokrajina Kosovo i Metohija sastavni deo teritorije Srbije, da ima položaj suštinske autonomije u okviru suverene države Srbije i da iz takvog položaja Pokrajine Kosovo i Metohija slede ustavne obaveze svih državnih organa da zastupaju i štite državne interese Srbije na Kosovu i Metohiji u svim unutrašnjim i spoljnjim političkim odnosima".
Polazeći i od člana 8 Ustava Republike Srbije koji konstatuje da je "teritorija Republike Srbije jedinstvena i nedeljiva", a "granica Republike Srbije nepovrediva", kao i od člana 182 koji utvrđuje da će se "suštinska autonomija Autonomne Pokrajine Kosovo i Metohija urediti posebnim zakonom koji se donosi po postupku predviđenom za promenu Ustava,
Polazeći istovremeno i od osnovnih načela i normi međunarodnog prava, a posebno Povelje Ujedinjenih nacija i Završnog akta Konferencije o evropskoj bezbednosti i saradnji iz Helsinkija (1975) i drugih dokumenata međunarodnih organizacija u kojima se državni suverenitet i teritorijalni integritet određuju kao temelji savremenog međunarodnog poretka,
Podsećajući da je Rezolucija Saveta bezbednosti Ujedinjenih nacija broj 1244 (1999), uz garantovanje suvereniteta i teritorijalnog integriteta SR Jugoslavije, odredila položaj Kosova i Metohije kao suštinsku autonomiju unutar SRJ, čiji je Republika Srbija međunarodnopravni sledbenik,
Uvereni da se pitanje budućeg statusa Kosova i Metohije mora rešavati na temelju osnovnih načela i normi međunarodnog prava, a težeći mirnom, sveobuhvatnom i trajnom rešenju putem pregovora.
Imajući u vidu to da je specijalni izaslanik generalnog sekretara UN Marti Ahtisari za budući status Kosova i Metohije predao državnim organima Republike Srbije svoj "Predlog sveobuhvatnog rešenja statusa Kosova", koji ne uvažava suverenitet i teritorijalni integritet Republike Srbije u odnosu na Kosovo i Metohiju, a istovremeno predlaže da Kosovu i Metohiji bude priznat niz prava i prerogativa koji pripadaju samo suverenim državama,
Potvrđujući još jednom Rezoluciju Narodne skupštine Srbije usvojenu 21. novembra 2005. godine o mandatu za političke razgovore o budućem statusu Kosova i Metohije, a posebno stav da bi "Narodna skupština Srbije svako nametnuto rešenje budućeg statusa Kosova i Metohije proglasila nelegitimnim, protivpravnim i nevažećim",
Potvrđujući i Platformu pregovaračkog tima o budućem statusu Kosova i Metohije od 5. januara 2006. godine, osnovne stavove iznesene u govorima predsednika Srbije Borisa Tadića i predsednika Vlade Republike Srbije Vojislava Koštunice na Bečkim pregovorima 24. jula 2006. godine kao sadržinu dokumenta koje je državni pregovarački tim izložio tokom 2006. godine na pregovorima u Beču (o decentralizaciji vlasti u Pokrajini i osnivanju opština sa srpskom većinom, zaštiti Srpske pravoslavne crkve, njenih crkava i manastira i srpskog kulturnog nasleđa u Pokrajini, ekonomskim i drugim pitanjima),
NARODNA SKUPŠTINA SRBIJE UTVRĐUJE SLEDEĆE STAVOVE:
Narodna skupština Srbije zaključuje da Predlog specijalnog izaslanika GS UN Martija Ahtisarija krši osnovne principe međunarodnog prava, jer ne uvažava suverenitet i teritorijalni integritet Republike Srbije u odnosu na Kosovo i Metohiju. U ovom predlogu, Kosovu i Metohiji se neosnovano i u suprotnosti sa međunarodnim pravom pridaju atributi suverene države, čime se na protivpravni način polažu temelji za stvaranje nove nezavisne države na teritoriji Srbije.
Narodna skupština stoga odbacuje sve stavove iz Predloga specijalnog izaslanika GS UN kojima se krši suverenitet i teritorijalni integritet Republike Srbije kao međunarodno priznate države.
Narodna skupština upozorava da se na ovaj način dovodi u pitanje mogućnost postizanja kompromisnog, sporazumnog rešenja kao osnovnog cilja pregovora o budućem statusu Kosova i Metohije.
Narodna skupština još jednom ističe da se samo pregovorima pod okriljem Ujedinjenih nacija, bez pritisaka i veštački određenih rokova, može doći do uzajamno prihvatljivog i trajnog rešenja, koje će biti u skladu sa međunarodnim pravom i demokratskim vrednostima ugrađenim u temelje savremenih država i njihovih međusobnih odnosa.
Polazeći od ovog suštinskog opredeljenja, Narodna skupština obnavlja mandat državnom pregovaračkom timu i obavezuje ga da na predstojećim pregovorima u Beču o budućem statusu Kosova i Metohije zastupa prethodnom Rezolucijom Narodne skupštine usvojenu, a ovom Rezolucijom potvrđenu politiku odbrane suvereniteta i teritorijalnog integriteta Republike Srbije, zaštite prava i interesa srpskog naroda i srpske pravoslavne crkve u Pokrajini, kao i očuvanja celokupnog srpskog verskog i kulturnog nasleđa na Kosovu i Metohiji.
Narodna skupština obavezuje državni pregovarački tim da u nastavku pregovora iznese stav Republike Srbije o celini Predloga specijalnog izaslanika GS UN, formulišući, u skladu sa ovom Rezolucijom, svoje konkretne predloge i rešenja, kao i da odmah po povratku sa pregovora podnese izveštaj Narodnoj skupštini, koja će odlučiti o daljem nastavku pregovora.Zalažući se za kompromisno, sporazumno rešenje budućeg statusa Kosova i Metohije, Narodna skupština ukazuje da bi nametnuta nezavisnost Pokrajine imala nesagledive negativne posledice. Takav ishod bi dalekosežno destabilizovao prilike u regionu, otežao evropsku perspektivu celog Zapadnog Balkana i predstavljao bi izuzetno opasan presedan za rešavanje manjinskih pitanja i teritorijalnih sporova širom Evrope i sveta. Stoga Narodna skupština poziva sve države, međunarodne organizacije i druge međunarodne činioce da se suprotstave ugrožavanju suvereniteta i teritorijalnog integriteta Republike Srbije i odbace bilo kakvo nametnuto rešenje budućeg statusa Kosova i Metohije.

Konačna odluka sutra
Petnaestočlano veće na čelu sa britanskom sudijom Rozalin Higins sastaće se sutra da konačno presudi u sporu koji je pre trinaest godina pokrenula Bosna i Hercegovina za navodni genocid koji je na njenoj teritoriji počinila SCG, saznaje "Politika" iz izvora bliskih sudu u Hagu. Sutra će se još jednom pretresti sva sporna pitanja oko kojih je među sudijama ovih meseci bilo razmimoilaženja. Signali su, kako kaže naš izvor, više pozitivni nego negativni, što praktično znači da će bosanska strana odneti pobedu samo kada je reč o pitanju nadležnosti ovog suda. Za sada sve informacije govore da bi SCG mogla biti eventualno okrivljena za nekažnjavanje počinilaca zločina. Ukoliko to bude tako, Srbija bi bila gubitnik na neki način, ali ne i u potpunosti. Naprotiv, mnogo više bi izgubila Bosna, jer bi ovakva presuda značila da nije utvrđeno da je Srbija odgovorna za genocid u Srebrenici. 
Rasprava u ovom sporu je u Hagu održana u proleće 2006. a bosanski zahtev je bio da se SCG proglasi odgovornom za genocid, koji je, "posredstvom svojih organa i entiteta", navodno počinila u Bosni i Hercegovini ili da se, alternativno, SCG osudi za saučesništvo, odnosno "pomaganje i podržavanje genocida koji su počinili pojedinci, grupe i entiteti". Bosna je od suda tražila da konstatuje da Beograd krši Konvenciju o genocidu time što ne izručuje Tribunalu osobe optužene za taj zločin, poput Radovana Karadžića i Ratka Mladića, kao i da Srbiju i Crnu Goru obaveže da Bosni i Hercegovini isplati ratnu odštetu.

Masovna ubistva na dva kraja Amerike
Amerika je juče osvanula sa saznanjem da je u nerazumnoj pucnjavi u dva različita grada izgubila desetak svojih sugrađana. Ubica u kišnom mantilu sa rancem na leđima otvorio je vatru u prepunom tržnom centru u Solt Lejk Sitiju, gde su Amerikanci sinoć pred Dan zaljubljenih birali prigodne poklone u ružičastim tonovima i oblicima srca, dok je furiozni investitor u isto to vreme na poslovnom sastanku u Filadelfiji upucao četvoricu svojih saradnika, ranio još njih nekoliko i na kraju svog krvavog pira oduzeo i sebi život.  
Američki mediji su rano jutros objavili da je ubica iz Solt Lejk Sitija idetifikovan kao Sulejman Talović, osamnaestogodišnji izbeglica iz Bosne koji je sa majkom pre 4 godine stigao u taj grad. On je bez jasnog motiva nasumice otvorio vatru na prolaznike u tržnom centru i ubio petoro ljudi, od toga dve žene i jednu tinejdžerku, pre nego što je i sam ubijen od strane policije. Šef lokalne policije Kris Burbenk je izjavio da je Talović očito imao "tačan cilj u glavi jer je bio dobro pripremljen za pucnjavu, nosio je ranac sa municijom i još jednu pušku" pored one iz koje je pucao. 
Ko zna koliko bi mrtvih bilo u popularnom Troli molu, sa osamdesetak radnji pod istim krovom u cikcak liniji, da se iza jednog ćoška nije našao policajac u civilu koji je uspeo da usmrti razularenog ubicu. Mnogi prodavci sakrili su se u magacinske prostorije, dok su izbezumljeni kupci, kao u nekom modernom vesternu, našli sebi zaklon među pretrpanim policama jednog od supermarketa. 
Nasumične ubice su najčešće ljudi koji prethodno nisu imali problema sa zakonom, niti su ikada izašli u prvi plan van svoje anonimne američke svakodnevice. Kada im je i kako pukao film, te su svoju frustraciju ispraznili potezanjem oroza, ili mitraljeskom paljbom, to je već tema kojom se bave brojni analitičari, sociološke, psihološke ili multidisciplinarne struke. Da li okidač treba tražiti u televizijskom nasilju, slikama i porukama sa Interneta, ratu u Iraku, posledicama vijetnamske traume, jedanaestom septembru, nasilju u kući, neraščišćenim odnosima sa bogom, dosadi i čamotinji američkog života…
Razloga za pucanje u kome stradaju nevini ima mnogo i na domaćem terenu. Posledice su slične kao usred neke terorističke akcije. Ubijaju se ljudi koji su najmanje krivi za sve što je ubicu snašlo u životu, u trenutku kada su zaokupljeni najnevinijim aktivnostima kao što je kupovina, učenje u školi, ili prevoz… Nedavno je mlekadžija uleteo u školu bezazlenih, nikad naoružanih, amiša i pobio decu, a ludaci koji ubijaju "glinene golubove" po tržnim centrima, jedinom  masovnom noćnom sastajalištu radne Amerike, postali su uobičajena pojava. 
Niko se ipak ne usuđuje da ozbiljnije dirne u jednu od američkih najljubljenijih slobodarskih tekovina: pravo na posedovanje oružja. Pušenje se smatra zločinom, alkohol mladi do svoje dvadeset druge godine ne smeju, bar po zakonu, ni da liznu, ali oružje može da kupi i da ima svako: od ručnog pištolja, do bombe i mitraljeza. Toliko je ova "sloboda" ukorenjena da niko čak nije uspeo ni da proračuna broj oružja po glavi stanovnika. 
Upravo ovih dana u američkim knjižarama pojaviće se dugo najavljivana knjiga "Naoružana Amerika: portreti Amerikanaca i njihovog oružja u njihovim kućama". Autor je putujući po Americi intervjuisao i portretisao ljude koji uz kuću, stan, posao auto i decu, imaju i kolekciju oružja. Po bajatim, a ipak jedinim podacima koje je u svom istraživanju pronašao, Biro za alkohol, duvan, oružje i eksploziv, procenio je 1999, da svako drugo domaćinstvo poseduje neku pušku, mitraljez ili bombu. U Americi je tada bilo u privatnim rukama 215 miliona komada oružja. 
Najjača, posle izraelskog lobija, u Americi je Nacionalna asocijacija za vatreno oružje (NRA) koja militantno lobira protiv ograničenja nošenja oružja čak i na internacionalnom planu. Nedavno su američki lobisti propagandno pritisli Brazil, te je inicijativa da se na referendumu ukine pravo na slobodnu kupovinu pušaka i mitraljeza neslavno propala. Zastrašeni ovom nasumičnom pucnjavom, pojedinci  traže da u okviru  ljudskih prava budu oslobođeni od straha. To su glasovi zaglušeni gromoglasnom propagandom lobija i argumentima o pravu na samoodbranu koja se sa domaćeg terena proširuje i globalno.  U takvoj realnosti, nikad se ne zna kada će nekome puknuti film, ili će se osetiti pozvanim da se "odbrani" od sopstvenih fantazama. Sloboda od straha je jako daleko.Zorana Šuvaković
------------------------------------------------------------------------
Kina: Kažnjavanje komunista zbog korupcije
Peking – Kina je juče objavila da je gotovo 100.000 članova Komunističke partije kažnjeno zbog korupcije tokom prošle godine, dok vlada ulaže nove napore da se izbori sa širenjem problema koji preti da podrije komunističku kontrolu vlasti. Najnoviji slučaj je hapšenje bivšeg vodećeg kineskog statističara Kiju Soahua, koji je optužen da je uzimao mito i da ima više od jedne žene. 
Vladajuća Komunistička partija je protiv korupcije pokrenula više ofanziva poslednjih godina, uz upozorenja predsednika Hua Đintaoa i drugih vođa da je neophodan brz napredak na tom planu ili će legitimnost partije biti narušena. 
Centralna partijska komisija za disciplinsku kontrolu navodi da je 97.260 komunista kažnjeno 2006. godine i da je više od 80 odsto njih "uzimalo mito i kršilo partijska finansijska i ekonomska pravila". 
Uz Kijua, drugi slučaj koje je u poslednje vreme zapanjio kineske političke krugove jeste prošlogodišnje hapšenje bivšeg šefa KP u Šangaju Čena Lingjua, umešanog u skandal pohare penzijskih fondova koji je odveo u zatvor desetine zvaničnika i direktora. 
Među istaknutim zvaničnicima pod istragom je i Zeng Sijaoi, bivši šef Državne uprave za hranu i lekove, optužen da je primao mito da bi odobravao proizvodnju sumnjivih lekova za koje se navodi da su uzrok niza smrtnih slučajeva. 
Još jedan slučaj visokog profila jeste hapšenje zbog mita bivšeg zamenika gradonačelnika Pekinga Ljua Zihua, koji je bio zadužen za nadzor građevinskih projekata za Olimpijske igre. 
Pekinški zvaničnici kažu da se navodna Ljujeva nedela ne odnose na olimpijske projekte, ali je njegovo hapšenje bacilo senku na pripreme Olimpijade 2008.Beta

Moskva: Rano je za rezoluciju UN
Od našeg specijalnog izveštačaMoskva, 13. februara – Specijalni američki izaslanik za Kosovo Frenk Vizner tražio je da se sa ruskim ministarstvom spoljnih poslova dogovori o novoj rezoluciji Saveta bezbednosti UN kojom bi se odredio status pokrajine i to je bio osnovni cilj njegove prošlonedeljne posete Moskvi. Međutim, ovdašnji diplomatski izvori tvrde da je izaslaniku šefa američke diplomatije Kondolize Rajs odgovoreno da je za rezoluciju još rano. Pre dogovora u Savetu bezbednosti o statusu se moraju dogovoriti Beograd i Priština, a ako rešenje ne bude odgovaralo jednoj od te dve strane, Rusija ga neće podržati, objašnjavaju ti izvori.
U Moskvi je veliku pažnju i negodovanje izazvala Viznerova izjava da će Marti Ahtisari sam doneti rešenje. "Nadam se da će se Beograd i Priština ipak dogovoriti sa Ahtisarijem. A ako ipak ne bude moguće postići saglasnost – Marti Ahtisari nije čarobnjak – on će sam doneti presudu i reći kakvo rešenje smatra pravednim", rekao je američki diplomata u intervjuu za dnevnik "Komersant".
Ovaj ton je u Moskvi podstakao spekulacije da su Sjedinjene Države spremne da priznaju nezavisnost Kosova i Metohije čak i mimo Saveta bezbednosti, odnosno da će Vašington najkasnije do sredine leta prihvatiti eventualnu deklaraciju skupštine Kosova o nezavisnosti. Ako se to zaista desi, Rusija neće priznati nezavisnost, uveren je sagovornik "Politike", iskusni diplomata koji smatra da bi komadanje Srbije predstavljalo opasan udar na međunarodni poredak.
Kosovo i Metohija bilo je i tema današnje konferencije za novinare u novinskoj agenciji RIA "Novosti", na koju su došli predstavnici više od 20 medijskih kuća. Otpravnik poslova ambasade Srbije u Moskvi Jelica Kurjak tu je izjavila da bi, da nije principijelnog stava Rusije, "pred našim očima već krajem 2006. godine bilo nezavisno Kosovo". "U ovom trenutku teško je govoriti o tome da li će Rusija upotrebiti veto u Savetu bezbednosti, ali mi cenimo podršku Rusije da se nastave pregovori. I pozicija Srbije je da treba razgovarati, Srbija je spremna da kosovskim Albancima omogući najširu autonomiju, ali bez mesta u UN i bez vojske, dok Albanci sve vreme izbegavaju razgovor o tome", rekla je Jelica Kurjak.
S njom se slaže i istoričarka Jelena Guskova, stručnjak za Balkan pri Ruskoj akademiji nauka, koja kaže da je stav Rusije da treba nastaviti pregovarački proces. "Nije tačna teza zapadnih medija da u Rusiji postoje dve pozicije o Kosovu – jedna za unutrašnju upotrebu, a druga za inostranstvo. Rusija ima principijelan stav", kaže Guskova, dodajući da bi ova zemlja, ako misli na sopstvenu budućnost, morala da se bori za principe po kojima bi se ubuduće priznavala nezavisnost. Jedan od osnovnih principa, kako je rekla, bio bi onaj da u borbi za novu državu "ne sme da se koristi taktika terorizma, koju Albanci danas široko primenjuju".Jelica Kurjak smatra da Evropska unija "nije sebi do kraja razjasnila posledice davanja nezavisnosti Kosovu i stvaranja još jedne albanske države". "Albanci sada žive u pet država – Srbiji, Makedoniji, Grčkoj, Albaniji i Crnoj Gori. Da li je Evropa spremna da napravi albansku državu u svim tim zemljama? Ili će ona samo gledati kako se za 15 do 20 godina Albanci ujedinjuju u jednu veliku državu? To su moguće posledice nezavisnosti Kosova", upozorila je Jelica Kurjak. "Moram da naglasim da Srbija nije ni federacija ni konfederacija, već jedinstvena država, pa bi u slučaju nezavisnosti Kosova to značilo da nam otimaju deo teritorije", zaključila je ona.

Povratak američkog bandita
Imena su se možda promenila, ali velika tradicija američkih pljačkaša banaka, kao što su Mašinka Keli, Džon Dilindžer i Bejbi Fejs Nelson, živa je i doživljava preporod, piše londonski "Obzerver". Upoznajte se sa Paparaci banditom, Panama Džekom i Hari Keri banditom koji pljačka banke odeven kao omiljeni američki sportski izveštač. 
Ovi kriminalci, međutim, nisu nimalo smešni. Novi statistički podaci otkrivaju da je Ameriku zahvatio talas pljački banaka, za razliku od mnogih drugih vidova kriminala čiji je broj smanjen tokom prethodne decenije. Mnogi veliki gradovi prijavili su prošle godine veliki broj pljački banaka: Los Anđeles je nazvan "američka prestonica pljački banaka", sa 470 izvršenih u 2006. Čikago ih je imao 284. Jedna čikaška banka opljačkana je dva puta u toku istog dana. U Dalasu i Vašingtonu broj pljački banaka prošle godine bio je dvostruko veći nego prethodne godine. 
Banke su uvek bile primamljiva meta za američke kriminalce. Veruje se da je prva pljačka banke na američkom tlu izvedena u Filadelfiji 1798, kada je grupa lopova upala u Banku Pensilvanije i pobegla sa kešom koji bi danas iznosio 1,8 miliona dolara. Od revolveraša Divljeg zapada, kao što je Džesi Džejms, pa sve do Boni i Klajda, koji su na vrhuncu bili tridesetih godina prošlog veka, pljačke banaka postale su deo modernog američkog folklora. Slavili su ih u mračnim novinskim pričama i od njih stvorili holivudske mitove. Često su ih veličali kroz pljačke banaka u kojima su predstavljani kao heroji.
Možda ovo može da objasni neobične likove i živopisne karaktere koji su tokom prethodne godine napadali američke banke. Pored Harija Kerija bandita, bio je tu Paparaci bandit koji je "operisao" u Los Anđelesu i slikao blagajnike koje je opljačkao. Tu je, zatim, i brbljivi i druželjubivi Holmark bandit, poznat po tome što je zaposlene u banci pitao kako su proveli Dan očeva ili Dan majki.
Ne vlada pomama samo među mladim pljačkašima. Granma bandit pokušala je da opljačka čikašku banku sa pištoljem igračkom, naočarima i kačketom na kome je pisalo "Prinses". Ispostavilo se da je iza svega ovoga stajala sedamdesetdevetogodišnja Melvena Kuk.
Jedna stvar koja je zajednička svim pljačkašima banaka jeste njihova neobična "oprema za glavu". S jedne strane ona im pomaže da sakriju lica od kamera obezbeđenja, ali im, s druge strane, odmaže jer ih na osnovu nje lakše identifikuju. Tako je Amerika prošle godine imala Panama Džeka (koji je kod svih pljački nosio "panama" šešir), Hardhet bandita (sa radničkim šlemom na glavi), Gufi Het bandita (sa filcanim šeširom) i Klovn bandita (sa maskom, crvenom perikom i crvenim nosom). Poslednji je uhvaćen kada je bežao biciklom u kompletnom kostimu koji je privukao pažnju policajcu koji nije bio na dužnosti.
Međutim, iza smešnih imena krije se ozbiljna policijska taktika. Ef-Bi-Aj primenjuje promišljenu politiku nadevanja imena pljačkašima banaka da bi izazvao pažnju medija i obezbedio prednost. Zahvaljujući tome ogranak Ef-Bi-Aja u Sijetlu stekao je nacionalnu reputaciju zbog inventivnosti i efikasnosti svoje politike imenovanja pljačkaša. 
Jedan od najpoznatijih bio je "Možeš li sada da me čuješ?" – bandit koji je opljačkao 11 banaka u Sijetlu razgovarajući na iritirajući način preko mobilnog telefona. Još jedan pljačkaš u Sijetlu nazvan je Grampi bandit, za koga su blagajnici rekli da je namćorast, zbog čega je i dobio takav nadimak. Postao je uznemiren kada je u novinama objavljen njegov nadimak. Kada je konačno uhapšen, rekao je policajcima: "Opljačkao sam banku, ali nisam namćor."
Realnost je mnogo sumornija od smešnih imena. Za pljačku banke zaprećena je kazna od 25 godina zatvora, a u najvećem broju njih ne ukrade se velika količina gotovine. Iako su prošle godine u Čikagu opljačkane 284 banke, ukupno je ukradeno četiri miliona dolara – samo 14.000 dolara po jednoj pljački. Čak je i zloglasni Viton bandit za pet godina ukrao samo 150.000 dolara. To znači da je godišnje "zarađivao" platu od 30.000 dolara, ali bez zdravstvene zaštite i uz veliku opasnost po život.S. St.
-------------------------------------------------------------------------
U Ukrajini zaplenjen heroin
Kijev – Ukrajinski zvaničnici zaplenili su oko 125 kilograma heroina u zajedničkoj operaciji sa američkim, nemačkim i turskim bezbednosnim agencijama, javile su juče svetske agencije. 
Droga, čija se ulična vrednost procenjuje na 12 miliona evra, bila je skrivena u jednoj laboratoriji u oblasti Kerson u južnoj Ukrajini i pronađena je u "finišu" zajedničke tromesečne operacije, potvrdio je direktor nadležne ukrajinske agencije Valentin Nalivajčenko. 
Cilj operacije bio je da preseče tranzitni put kojim su heroin i opijum iz Avganistana preko bivših sovjetskih republika, pa i Ukrajine, stizali do tržišta zemalja Evropske unije.Tanjug 
------------------------------------------------------------------------
Više od 70 uhapšenih posle paljenja banke u Atini 
Atina – Više od 70 osoba je uhapšeno posle paljenja jedne banke u centru Atine. Policija je sprovodila racije po barovima, kafićima i restoranima do ranog jutra u delu grčke prestonice naseljenom uglavnom studentima, prenela je agencija DPA pozivajući se na gradske vlasti. 
Ranije tokom noći desetak pretpostavljenih anarhista podmetnulo je požar u banku koristeći Molotovljeve koktele. Niko nije povređen, ali su vatrogasci morali da spasavaju dvoje ljudi iz viših delova zgrade u kojoj je smeštena banka, dok je sama građevina pretrpela znatnu štetu.Tanjug

Haradinaj za Kroslanda i dalje kriminalac
Specijalno za "Politiku" od dopisnika Bete iz HagaMesec dana pre kraja dokaznog postupka optužbe na suđenju bivšem predsedniku Srbije Milanu Milutinoviću i petorici kooptuženih za progon kosmetskih Albanaca, pred sudskim većem Ijana Bonomija pomolila se složenija i nijansiranija – ne nužno i za odbranu povoljnija – slika političke pozadine sukoba na Kosmetu 1998-1999. od one koju je na nezavršenom suđenju Slobodanu Miloševiću oslikao tužilac Džefri Najs.
U haškoj sudnici broj jedan, minulih dana, prvi put se iz usta jednog od tadašnjih stranih zvaničnika – koji inače redom teško optužuju Miloševićevu vlast, pre svega, za primenu preterane i neselektivne sile protiv albanskih civila – začulo da je međunarodna zajednica, sa SAD na čelu, tokom kosovske krize radi sopstvenih političkih ciljeva podržavala OVK, iako svesna da je to "teroristička organizacija". 
Svedočeći da se, kao britanski vojni ataše u Beogradu, tokom oko 70 poseta Kosovu u kritično vreme uverio u teroristički karakter OVK, britanski pukovnik Džon Krosland ovako je pred sudijama opisao kosmetsku realpolitiku Zapada: "(Predsednik SAD) Bil Klinton, (državni sekretar) Madlen Olbrajt i (glavni pregovarač za Kosovo) Ričard Holbruk su doneli odluku da mora doći do promene režima u Srbiji i OVK je bila sredstvo da se to ostvari. Od tog trenutka, bez obzira na rezerve prema OVK koje smo mogli imati ja i drugi, to više nije bilo bitno. Stav koji je međunarodna zajednica zauzela u Rambujeu 1999. bio je u skladu s takvom politikom." 
U tom svetlu zapadni zvaničnici izbegavali su, predočio je Krosland, da vođama OVK – poput Ramuša Haradinaja koga su već tada videli kao "budućeg glavnog igrača" – "postavljaju teška pitanja" o zločinima, zato što su ih želeli "na svojoj strani", a ne da im "pokvare reputaciju". Haradinaja – protiv koga će uskoro svedočiti u Hagu – Krosland, po sopstvenim rečima, i danas smatra "kriminalcem", a OVK "terorističkom" organizacijom.
O ciljevima OVK tokom sukoba na Kosovu i Metohiji, za posmatrače u Hagu iznenađujuće otvoreno svedočio je Bislim Zirapi, koji je do marta 1999. bio načelnik njenog glavnog štaba. Zirapi ne samo da je potvrdio da je cilj OVK bilo ujedinjenje svih teritorija na kojima su Albanci većina u Srbiji, Crnoj Gori i Makedoniji sa Albanijom, nego je sudijama na karti i nacrtao granice tako zamišljene albanske države.
Norveški diplomata Knut Volebek – koji je sa vlastima u Beogradu o Kosovu pregovarao kao predsedavajući OEBS-a – posvedočio je da se u februaru 1999. protivio prekidu pregovora u Rambujeu u trenutku kada je srpska strana prihvatila, a albanska odbacila politički sporazum o Kosovu. "Pogrešno je tvrditi da Srbi nisu prihvatili izvesno političko rešenje u Rambujeu. Oni su prvo prihvatili politički deo sporazuma, Albanci su to odbili, a onda su predsedavajući dali dve nedelje pauze, što je bilo protivno logici... Posle toga Srbi su promenili stav i iznenada odbili ono što su već bili prihvatili", rekao je Volebek.
Pošto mu je sudija Bonomi predočio tvrdnju odbrane da su Amerikanci, posle pauze, u poslednjem trenutku u nacrt sporazuma ubacili za srpsku stranu neprihvatljiv aneks snagama o NATO-a na Kosovu i da je to dovelo do bombardovanja SRJ, Volebek je diplomatski uzvratio: "O tome morate pitati Amerikance."
Ni Volebek, ni mnogo pozvaniji nemački general Klaus Nauman, tadašnji šef Vojnog komiteta NATO-a, nisu mogli da odgovore na pitanje sudije Bonomija kada je tačno alijansa odlučila da bombarduje SRJ i zašto su napadi počeli u martu 1999, ako je, kako su svedočili, preterana sila na Kosovu bila primenjivana još od 1998. Posle kraha konferencije u Rambujeu, tvrdio je Nauman, "eskaliralo je nasilje na Kosovu – moram reći, sa obe strane – a mi nismo imali instrumenata da to zaustavimo". Za razliku od Beograda na koji je dugo uticao pretnjom silom, NATO, po Naumanu, još od sporazuma Milošević–Holbruk u jesen 1998. nije imao efikasan uticaj na OVK koji je zauzimao položaje sa kojih su se tada u skladu sa sporazumom povukle snage bezbednosti. "To je, nažalost, bila naša greška. U leto 1998. smo OVK proglasili terorističkom organizacijom i tako nenamerno paralisali sve instrumente za uticaj na njih... Jednostavno, nismo imali instrumente da utičemo na OVK – njima nismo mogli da zapretimo silom, kao Srbiji", naznačio je Nauman.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Amerikanci sumnjaju u svoje optužbe
Od našeg stalnog dopisnikaVašington, 13. februara – Vrlo redak fenomen je uzburkao ovdašnju stratešku scenu: Amerikanci iskazuju javnu sumnju u verodostojnost optužbi koje su njihove vlasti iznele protiv jedne "otpadničke" države. Pojedini uticajni mediji, analitičari i zvaničnici procenjuju – da nisu uverljive predočene im vojne tvrdnje da rukovodstvo Irana usmerava isporuke oružja šiitskim neregularnim milicijama u Iraku, čime raspiruje rat u toj zemlji i povećava broj žrtava u redovima supersile.
Optužujući raport protiv Teherana ne sadrži dovoljno dokaza, kažu i pozivaju administraciju Džordža Buša da ne ponovi greške od pre gotovo četiri godine kada je krenula u rat protiv Iraka. Taj pohod u martu 2003. je, podsećaju, bio zasnovan na netačnim pretpostavkama da režim Sadama Huseina poseduje oružje za masovno uništavanje i održava tesne veze sa ozloglašenom Al Kaidom.
Povećana rezervisanost
Sada je, stoga, povećan oprez prema zvaničnim verzijama za koje se pretpostavlja da bi mogle da posluže kao povod za novu oružanu intervenciju, ovoga puta protiv Islamske Republike. Bela kuća mora da ponudi ubedljive dokaze o eventualnoj krivici iranskog rukovodstva – naglasili su novi šef Komiteta Predstavničkog doma za obaveštajni rad Silvestre Rejes i Dejvid Kej, koji je svojevremeno na čelu inspektorskog tima ustanovio da Irak nije posedovao zabranjeni arsenal kad je napadnut.
Rezervisanost je ispoljio čak i šef Združenog generalštaba SAD, general Piter Pejs. "Ne mogu da kažem da je teheransko rukovodstvo umešano u iranske akcije u Iraku" – izjavio je u Australiji, gde su ga zatekle sporne vesti.
Ovde se, inače, smatra dokazanim da iransko oružje pristiže "bratskim" šiitskim frakcijama u Iraku ali se pojačava otpor prema službenim sugestijama da je u taj transport neposredno upleten vrh teheranske teokratije, koju je Buš svrstao u "osovinu zla". Televizija Ej-Bi-Si potražila je razjašnjenje i direktno od iranskog predsednika Mahmuda Ahmadinežada, koji je izjavio da je "granicu sa Irakom teško kontrolisati i da je svake godine prelaze milioni Iranaca", ali da to nema veze s njegovim timom koji se "protivi svakoj vrsti konflikta u Iraku" gde će se "situacija srediti kad Amerikanci odu".
Bela kuća je, u međuvremenu, odbacila slutnje da se priprema za rat protiv Irana. "SAD samo žele da zaštite svoje snage u Iraku" – izjavio je njen portparol Toni Snou, navodeći da su iz Irana tamo stigle i razorne bombe "koje su odnele 170 života koalicionih vojnika". 
Predsednik Buš se juče i lično potrudio da uveri domaću i stranu javnost da je rešen da trvenja sa Iranom, kome se odavde prebacuje i da priprema proizvodnju atomske bombe, reši "diplomatskim putem". Odlučni smo – rekao je u intervjuu televiziji Si-spen – da probleme rešimo na miran način a primena sile je samo poslednja mogućnost. Domaće slutnje da ipak smera napad na Iran odbacio je kao "tipično vašingtonska spekulisanja", ukazujući da je ta zemlja "sve izolovanija u međunarodnoj zajednici".
Izveštavajući ekskluzivno o porastu ovdašnjeg nepoverenja prema službenim optužbama na račun iranskog rukovodstva, današnji "Njujork tajms" pojačanu važnost daje i okolnosti da je lansiranje tih optužbi prepušteno anonimnim vojnim predstavnicima SAD u Bagdadu. List sugeriše da je Vašington tako hteo da sebe poštedi neposrednog "isturanja pred rudu", kako ne bi opet bio prvi na meti kritike, kao kad se ispostavilo da Irak nije imao oružje za masovno uništavanje. 
"Prestati s fantazijama" 
Predsednik Buš mora da jasno predstavi svoje namere prema Iranu a Kongres (parlament) ne sme da dozvoli da opet bude nasamaren i podrži novi katastrofalni rat – ističe se u uvodniku njujorškog dnevnika. Ako je Buš zaista zabrinut zbog mogućnog uplitanja Irana u Irak, onda "treba da prestane s fantazijama o promeni režima u Teheranu i da nađe načina da ubedi njegove lidere da pomognu da se prevlada haos u Iraku" – preporučuje "Tajms". Uz ocenu da građani Bušu više ne veruju kad upozorava na spoljne "smrtonosne pretnje", uvodnik poziva predsednika da javnosti predoči plan – "kako će da povlači trupe (iz Iraka) a da ne izazove još veći rat".O postojanju takvog delikatnog izazova govore i druge okolnosti. Ankete pokazuju da većina Amerikanaca smatra vojnu intervenciju u Iraku neopravdanom i loše vođenom, kongresmeni pripremaju rezoluciju protiv Bušovog plana za slanje pojačanja na front, dok stručnjaci upozoravaju da ta zemlja tone u građanski rat koji bi mogao da preraste u regionalni sukob, uz učešće vojski okolnih država.

Prebrojavanje raketa
Međunarodna konferencija posvećena pitanjima bezbednosti održana prošlog vikenda u Minhenu dobila je, zahvaljujući četrdesetominutnom oštrom govoru ruskog predsednika Vladimira Putina, sasvim neočekivani tok. Pitanja koja je Putin otvorio, poput različitog tumačenja demokratije, monopolarnosti sveta, širenja NATO-a na istok, trke u naoružanju... zadiru u samu suštinu odnosa Istoka i Zapada, a pre svega Rusije i SAD. Nije stoga ni čudno što je izraz "hladni rat" ponovo na velika vrata ušao u svakodnevicu međunarodne politike. Podsetimo, Minhenska konferencija je pokrenuta šezdesetih godina prošlog veka, na vrhuncu tadašnjeg "hladnog rata".
Cilj joj je bio da se suprotstavljene strane okupe za jednim stolom i pokušaju da pronađu valjani izlaz iz političkog ćorsokaka u koji su uvukle celu planetu. Ali bilo je to vreme dvopolarnog sveta u kojem su jedni drugima mogli da prete samo SSSR i SAD. Svim ostalim zemljama, zavisno od političkog opredeljenja, određena je uloga posmatrača ili, eventualno, dobrodošlog saveznika. 
"Naši" i "njihovi"
Danas stvari izgledaju mnogo drugačije. Ista je ostala samo, uslovno rečeno, ideološka podela na "naše" i "njihove". Sa koje god strane gledano. A upravo o tome je govorio Vladimir Putin. Varšavski pakt je nestao sa političke mape sveta. Nestao je i Sovjetski Savez. Duh podela u Evropi, pa i šire, zamenjen je prirodnom željom za zajedništvom. Ali kao da je pravo na to zajedništvo rezervisano samo za određene zemlje. Pojam demokratije postao je toliko rastegljiv da su pojedinačne sudbine često važnije od otvorenih poziva na linč celih naroda.
Rusija se u tom kolopletu oseća ugroženom, ali ne i pobeđenom. Svi dogovori o ograničenju naoružanja iz bivših vremena danas, jednostavno, nemaju nikakvog smisla. Ne poseduju samo Rusija i SAD nuklearno oružje i rakete sposobne da gađaju svaku tačku na kugli zemaljskoj. Dogovorena količina konvencionalnog naoružanja u Evropi gubi svaki smisao u situaciji kada NATO širi uticaj na ceo Stari kontinent i polako, ali neumitno, opkoljava svog iskonskog protivnika. Dok se Rusija oslobađa dogovorenih količina nuklearnih bojevih glava, Amerikanci svoje, kako je rekao Putin, "kriju ispod ćebeta". Medijske prevare postale su glavne kapisle sukoba u Iraku, Iranu, na Kosmetu...
Ali ne oseća se samo Rusija ugroženo. Slične brige more i lidere EU. Ali ne zbog raketa, tenkova ili kalašnjikova koji "prete" sa istoka. Njih više onespokojava narastajuća energetska moć velikog suseda. Naime, ukoliko bi ostali preterano privrženi prekoatlantskom gazdi Evropljani bi mogli da izgube i ovakvu Rusiju kakvu danas imaju. Zato ne iznenađuje to što je u razgovorima na marginama minhenskog skupa Vladimir Putin od strane pojedinih zapadnoevropskih zvaničnika već dobio neslužbene naznake prema kojima se pomenuti ne bi protivili, eventualnim, "ispravkama" ruskog ustava i njegovom ostanku na vlasti i u narednom mandatu.
U Moskvi svakako nemaju nameru mnogo da čekaju. Kontakti na najvišem nivou sa Kinom, Indijom, zemljama Bliskog istoka, bivšim sovjetskim državama... svedoče o tome da za Rusiju Evropa nije jedini bogomdani prostor. Što je možda i važnije, dok se na Starom kontinentu, za sada, zadovoljavaju tek ruskim energentima i jevtinim sirovinama, drugima je mnogo interesantnija tehnologija kojom raspolažu naučni instituti raspoređeni od Kalinjingrada do Vladivostoka. Uostalom, ruski državni vrh je ovih dana kao zadatak broj jedan istakao potrebu veće tehnološke obrade sirovina, a ne njihov prosti izvoz. Evropa će i tome morati da se prilagodi.
Vreme za dogovore
Rusi u Minhen nisu došli tek da bi ispunili formu. Cilj je bio da se mnoge stvari koje muče savremeni svet iznesu otvoreno i bez mnogo sentimentalnosti. Uostalom, o sličnim temama posle Putina je imao šta da kaže i ministar odbrane Sergej Ivanov. S obzirom na procene da dotični spada u najuži krug kandidata za budućeg šefa ruske države, mnogi novinari su procenili da je minhensko pojavljivanje bilo i neka vrsta njegove promocije. U svakom slučaju, svima je postalo jasno da ruski spoljnopolitički prioriteti ni po odlasku Putina neće bitno da se menjaju.
"Rusija nema neprijatelja", izjavio je Ivanov. "Ne postoji nijedna država sa kojom imamo nepremostivi spor. Ruski vojnici ne ratuju van granica svoje zemlje... Sa jednakom pažnjom pristupamo odnosima sa Venecuelom, Iranom ili SAD." Ali iza ovih reči stoji i stav Moskve da drugima neće prepustiti da vode njenu igru. To je važna naznaka za rešavanje svih gorućih svetskih pitanja, pa i kosmetskog. Poruka o neophodnosti suštinskog dogovora o budućnosti južne srpske pokrajine isključivo između Beograda i Prištine time dobija puno značenje.

Severna Koreja menja bombe za energiju
Analiza vestiU okolnostima kada je mnogo toga sve zapetljanije – situacija u Iraku, zaoštravanje s Iranom, komplikacije s Rusijom – Amerika je bar jedan problem počela da raspetljava: u Pekingu je postignut "uslovni" sporazum šest zemalja o denuklearizaciji Severne Koreje. Uveliko izolovana, ekonomski očajna nacija pristala je da svoja atomska postrojenja i planove trampi za gorivo i ekonomsku pomoć.
U pregovorima koji se vode još od 2003, a čija je završna runda počela prošlog četvrtka, pregovarači – dve Koreje, SAD, Rusija, Kina i Japan – kompromis su postigli u finalnoj sesiji koja je trajala 16 sati i završila se u noći između ponedeljka i utorka. Usaglašeni papir je sredina između dve donedavno veoma udaljene pozicije glavnih aktera, Vašingtona i Pjongjanga, a, kako javljaju agencije, ključnu posredničku ulogu odigrao je domaćin, Kina.
U najkraćem, postignuti sporazum ne rešava sve odjednom, nego korak po korak. Prvi je pri tom ključni, i otuda ograda o "uslovnosti" dogovorenog: Severna Koreja treba u roku od 60 dana da zatvori svoj glavni nuklearni reaktor u Jongbjonu i međunarodnim inspektorima omogući nadzor tog procesa, da bi zauzvrat dobila pomoć u energentima i hrani, ekvivalentnu ceni 50.000 tona mazuta.
U drugom koraku, za koji nisu definisani rokovi, Pjongjang treba da sačini kompletan inventar svojih nuklearnih instalacija i planova i kompletno ih onesposobi, da bi za to bio nagrađen paketom pomoći koji se meri sa 950.000 tona mazuta. Preračunato po današnjim cenama, ukupna pomoć vredi oko 330 miliona dolara.
SAD će, povrh ovoga, skinuti Severnu Koreju sa svoje liste sponzora terorizma i odmrznuti joj blokirane račune. Posle 60 dana učesnici u pregovorima osnovaće pet radnih grupa, koje će se baviti denuklearizacijom, normalizacijom odnosa između SAD i Severne Koreje, odnosima S. Koreje i Japana, ekonomskom saradnjom i mehanizmima za institucionalizovanje sistema kolektivne bezbednosti na severoistoku Azije. Ovo poslednje, između ostalog, predviđa i formalno ukidanje ratnog stanja između dve Koreje, koje su od 1953. u režimu "prekida vatre".
Prema vestima koje su poslednjih dana stizale iz Pekinga, Pjongjang je tražio mnogo više: ekvivalent od dva miliona tona mazuta i 2.000 megavata struje, ali je popustio pod pritiscima Pekinga, ali i pretnje da će se razgovori u ponedeljak okončati bez obzira na ishod. 
U prvim ocenama konstatuje se da je pregovaranje bilo lakši deo: mnogo teža će biti primena. Severna Koreja je već jednom postigla sličan (bilateralni) sporazum 1994. sa Klintonovom administracijom, koji je predviđao izgradnju dve nuklearne centrale za podmirivanje potreba Koreje za strujom, u zamenu za odricanje od nuklearnog oružja. Ugovor je, međutim, raskinut 2003, pošto su SAD došle do saznanja o severnokorejskom tajnom nuklearnom programu. Te sumnje su obistinjene prošlog oktobra kada je Pjongjang izvršio probu svoje nuklearne bombe.
Glavna dilema je zašto bi se Kim Džong Il, vođa, kako se često opisuje, "poslednjeg staljinističkog režima", odrekao svoje ključne karte: nuklearne pretnje. Procenjuje se, naime, da je već obezbedio plutonijuma za arsenal od najmanje 12 atomskih glava.
Jedan od odgovora mogao bi da bude u ekonomskoj situaciju u Severnoj Koreji i njenoj dramatičnoj energetskoj krizi. Usred zime, tamo, kako tvrde zapadni eksperti, nema dovoljno struje ni za grejanje vladinih zgrada, a kamoli za domaćinstva ili industriju. Zemlja se za više od 80 odsto svojih potreba za energijom oslanja na ugalj, ali nema dovoljno energenata da se ugalj iskopa ili transportuje do termocentrala, koje su takođe zapuštene, bez rezervnih delova. U sličnom stanju je i elektrodistributivna mreža.
Američka fleksibilnost – politika administracije dugo je bila da nema ustupaka dok Pjongjang ne preduzme praktične korake ka denuklearizaciji – motivisana je po svoj prilici unutrašnjom potrebom da jedan uspeh bar privremeno zaseni seriju spoljnopolitičkih neuspeha. Sudeći po prvim reakcijama konzervativaca, ovaj cilj nije postignut: "To je pogrešan signal nuklearnim proliferantima: budite dovoljno uporni u iznurivanju američkih pregovarača i bićete nagrađeni", prenosio je juče iz sata u sat Si-En-En izjavu Džona Boltona, donedavnog američkog ambasadora u UN.
Za druge, sporazum je samo "zamrzavanje koje obećava razoružavanje". "Došao je tri godine, osam bombi i jednu nuklearnu probu prekasno", sažeo je ishod u Pekingu Geri Semor, svojevremeno glavni Klintonov saradnik za pitanja nuklearnog neširenja.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>