<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Trijumf poraženih
Ishod skupštinskih izbora održanih 11. maja predstavlja iznenađenje decenije. Posle osam godina naša politika je izašla iz senke državnog pitanja. Slično se dogodilo i pre devet godina. Nakon razdoblja ratova za jugoslovensko nasleđe, građani, isti oni koji su većinski birali stranke ratne koalicije (SPS, SRS i SPO) slavili su na ulicama kraj rata i poraz na Kosovu. Bio je to odraz nespremnosti većine naroda da se suoči sa stvarnošću. Demokratska stranka je 11. maja pobedila sloganom „I Evropska unija i Kosovo”. Nekada je Milan Milutinović parolom „I Srbija i svet” svojom pobedom dao legitimitet ratu sa „čitavim svetom”. Uprkos tvrdnjama da građani ne prave izbor između Evropske unije i Kosova, vođe DS-a su ostvarivši najveću pobedu u istoriji svoje stranke dobile legitimitet za suštinsko napuštanje dosadašnje politike prema Kosovu.
Postavlja se pitanje imaju li ovi izbori istinskog pobednika? Uprkos dobrom i neočekivanom rezultatu, DS i sateliti nisu osvojili dovoljno mandata da sami ili zajedno sa još jednim koalicionim saveznikom oforme vladu. Štaviše, stranke starog režima (SRS i lista SPS-a) sa DSS-om mogu da formiraju vladu čija većina (127 ili 129 poslanika) nije mnogo manje stabilna od većine na koju su godinama računale vlade Srbije. Ipak, DS ima nekoliko aduta koje će nesumnjivo iskoristiti. Pre svega, pokazalo se da je politika Evropske unije od 2006. do danas mnogo više vodila računa o interesima DS-a nego Srbije. Setimo se odnosa Brisela prema raznim pitanjima, počev od neozbiljnog dvogodišnjeg poigravanja sa potpisivanjem Sporazuma o stabilizaciji i pridruživanju, pa do odnosa prema prethodnoj vladi. DS, zatim, i to je verovatno i razlog epizodne zajedničke vlade sa DSS-om, ima za predsednika nedavno ponovo izabranog šefa države. Naposletku, u čijim rukama se nalazi stvarna moć, pokazuje i činjenica da se narodnjačka koalicija uoči ovih izbora praktično bila raspala, budući da su njeni važni koalicioni partneri iz Jagodine i Kragujevca istupili iz njenih redova i poveli se za jačim (ili možda bogatijim).
No, ukoliko DS i sateliti, koalicija koja je dobila skoro 25 odsto glasova više nego što su joj predviđali, sastavi vladu hoće li to biti njen trijumf ? Iskustvo je pokazalo da dolazak na vlast u Srbiji predstavlja uspeh sâm po sebi. Ipak, koliko god neočekivan za publiku i neverovatan analitičarima, izborni rezultat ove koalicije predvideli su marketinški savetnici Mlađana Dinkića još 2006. godine. Tada je bilo reči o potencijalnih 1.450,000 glasova koje bi mogla da dobije koalicija DS-a i G17 plus. Na krilima Tadićeve pobede na predsedničkim izborima, velike podrške EU, prevlasti u medijima (razmislimo koliki je bio uticaj koalicije samo za vreme izborne ćutnje – od javne dodele odlikovanja izvesnom kandidatu-režiseru do zgodno upriličenog pomilovanja vojnog pilota) i, naravno, dobre psihološke procene težnji i iskrenosti običnog sveta, vlast koalicije će i dalje zavisiti od LDP-a i/ili SPS-a i možda nekih manjinskih stranaka. Pri tom, nestanak DSS-a ili pad popularnosti SRS-a može da znači i rast značaja sadašnjih DS-ovih saveznika. DS je, setimo se, ove stranke po visokoj ceni pasivizirao primajući ih na svoju listu. Pri tom, jedan od ključnih ciljeva DS-a – slanje LDP-a u vanparlamentarnu opoziciju – nije uspeo.
Kako to obično biva u Srbiji, uzlet pobede je obično geometrijski najbliži ponoru poraza. Kad je reč o poraženima, nevolje DS-a ne mogu im doneti značajno olakšanje i utehu. Iako su pravilno izračunali da je njihova stranka pojedinačno i dalje najmoćnija, vođi radikala u izbornoj noći nisu bili u stanju da prikriju duboko razočaranje činjenicom da su izgubili političko prvenstvo i da vlada, koju bi možda i uspeli da sastave, ne samo da neće imati stabilnu većinu, već će biti shvaćena kao pojas za spasavanje. SPS, sa svojom složenom koalicijom, verovatno predstavlja izuzetak. Dobili su više glasova nego ranije. Pored pristalica Jedinstvene Srbije, stranke koja je napustila prethodnu vladu zbog odnosa prema EU, za SPS su, prema nekim tumačenjima, glasali i brojni razočarani birači koji su prestali da izlaze na birališta posle Miloševićevog pada. Njih je u januaru „probudila” demagoška igra vlade, koja je besplatne akcije javnih preduzeća javno povezala sa pitanjem jesu li budući akcionari upisani u birački spisak (što su mnogi razumeli kao podsticaj da izađu na izbore). Teško je zamisliti da takav SPS uđe u vladu sa SRS-om, koji bi se ponovo mogao suočiti sa nevoljama poput onih iz 2000.
Ne treba zanemariti ni poziciju LDP-a. Uzalud je bilo ulaganje velikog novca u kampanju. Nije imalo posebnog smisla ni kandidovanje jednog novog lica za gradonačelnicu Beograda, koje je iako lišeno stila i šarma ipak predstavljalo nekakav kapital u javnosti. Bez uticaja je ostala i činjenica da Čedomir Jovanović govori o Kosovu ono što većina rukovodstva DS-a misli. LDP je jedva prešao cenzus, a nije se proslavio ni u svom bastionu – Beogradu. Nameće se pitanje da li je LDP platio ceh svojoj iskrenosti ili je i on svojom politikom, ekstremnom u meri u kojoj je suprotna radikalskoj, zarobljen u devedesetim godina, upravo kao i stranke koje ogorčeno kritikuje.
Konačno, pobeda parole „I Evropa i Kosovo” ne mora imati jednako besmislen epilog kao i stara parola „I Srbija i svet”. Vremena su se ipak, promenila. Međutim, politika kojoj je pobeda na izborima jedini siguran cilj, ne može imati dugoročan uspeh.
Čedomir Antić, 
Napredni klub

Blesak Janka Tipsarevića i krah Ane Ivanović
Janko Tipsarević se u velikom stilu izborio da danas igra u osmini finala na velikom turniru u Hamburgu. U drugom kolu je s 4:6, 6:3, 6:3 pobedio sedmog nosioca Džejmsa Blejka, jednog od samo dvojice Amerikanca koji su godinama u samom svetskom vrhu. 
Novak Đoković je startovao silovito. Pobedio je Argentinca Huana Ignasija Čelu (39. na svetskoj listi) sa 6:3, 6:1. Tako je prekinuo jednu neugodnu seriju. Prethodna dva puta, kada je ubrzo posle trijumfa na jednom velikom turniru učestvovao na drugom, takmičenje je završavao već pred prvom preprekom. Sada je pokazao da ga pobednički zanos iz Rima i dalje drži, a onda teniseri koji mogu da mu pariraju mogu da se nabroje na prste jedne ruke. To nije Čela, kome je forma u padu.
Đoković danas igra protiv Hrvata Iva Karlovića (24) koji je u drugom kolu bio uspešniji od 13. nosioca Španca Tomija Robreda (16) s 3:6, 6:2, 7:6 (7:3), spasavši i jednu meč-loptu. U četvrtfinalu je moguć susret naših igrača, njihov prvi međusobni duel.
To što Blejk među teniserima ima ime, povećava vrednost Tipsarevićevog uspeha, a nikako je ne umanjuje to što ni ovaj Aamerikanac na šljaci nije vispren kao na drugim podlogama. Naš teniser je imao šansu da mu pripadne već prvi set. Kad je u nastavku došao do igre, neupućenima bi teško bilo da se dokaže da je osmoplasirani na svetskoj rang-listi Blejk, a 33. Tipsarević. Naš drugi „reket”, koji na glavnom turniru u Hamburgu igra prvi put, potpuno se zasluženo probio među 16 najboljih. 
U druga dva seta je uzeo Blejka pod svoje. Jedno od njegovih najjačih oružja, uz snažnu volju za pobedom i veliko samopouzdanje, bio je servis. Ostvario je deset as-poena, što je manje nego u prvom kolu protiv Nemca Andreasa Beka (15), ali je i to zavidan učinak. Jednostavno, Tipsarević servisom otklanja svaku dilemu, što je u tenisu velika vrlina. Pobeda nad Blejkom mu je treća protiv suparnika koji su na listi među deset najboljih.
Za četvrtfinale će se boriti sa Špancem Albertom Montanjesom, koji je na listi lošije plasiran od njega (78. mesto), ali može da predstavlja krupniji zalogaj i od Blejka. U drugom kolu je izbacio Argentinca Hosea Akasusa (45) sa 7:6 (7:3), 6:3, a na početku je bio uspešniji i od Amerikanca Mardija Fiša (37) sa 6:1, 6:3. Na nedavnom turniru u Barseloni dogurao je do četvrtfinala, dok u Rimu, na prethodnom turniru na šljaci iz masters serije, nije učestvovao. Ima 28 godina, a prethodno je bio u trećem kolu na jednom turniru iz masters serije još 2002, u Rimu, kada ga je savladao zemljak Albert Kosta, ubrzo potom i pobednik „Rolan Garosa”.
Meč s Montanjesom počinje u 11 časova. Đoković će igrati na glavnom terenu treći po redu. Prethode mu susreti Španaca Fernanda Verdaska i Davida Ferera (11 č) i Švajcarca Rožea Federera i Šveđanina Robina Soderlinga. Branilac trofeja Federer je, inače, pobedio Finca Jarka Nieminena sa 6:1, 6:3, dok se kralj šljake Španac Rafael Nadal, ranjen ranim ispadanjem u Rimu, namučio s Italijanom Potitom Staračeom sa 6:4, 7:6 (8:6).
-----------------------------------------------------------
Protiv Slovaka na tvrdoj podlozi u Bratislavi
Kao što se i očekivalo, muška teniska reprezentacija Slovačke će dočekati našu u dvorani „Sibamak” (4.100) u Bratislavi, svom teniskom domu. Meč u doigravanju za Svetsku grupu Dejvisovog kupa (19-21. septembar) igraće se na tvrdoj podlozi.
-----------------------------------------------------------
Žistin Enen se povlači iz tenisa
Vest koja je juče obišla svet jeste da velika teniska šampionka Belgijanka Žistin Enen završava karijeru. To je još veće iznenađenje za svetsku sportsku javnost od činjenice da je ove godine pretrpela nekoliko neočekivanih poraza i da nije osvojila ni jedan vredan trofej.
– Već dugo sam razmišljala o tome da ostavim tenis. Ovo je kraj jedne predivne karijere, – rekla je prvoplasirana teniserka na svetskoj rang-listi na konferenciji za novinare.
Njena iznenadna odluka znači da neće braniti trofej na „Rolan Garosu” gde je bila četvorostruki pobednik, a trostruki uzastopni (2003, 2005, 2006, 2007), niti će da bude učesnik Olimpijskih igara u Pekingu, gde je trebalo da brani „zlato”.

Uspešan popravni ispit „crveno-belih”
Fudbalski prvak Srbije je nastavio seriju pobeda u šampionatu, osvojivši tri boda u Zrenjaninu: Banat – Crvena zvezda 1:2 (0:2). Tako su „crveno-beli”, kao što je uoči utakmice obećao trener Aleksandar Janković, naplatili dug Banaćanima za neuspeh u prethodnom prvenstvenom susretu, kada je na stadionu u Karađorđevom parku bilo nerešeno. Najzaslužniji za pobedu gostiju su dvostruki strelac Nenad Jestrović i Ognjen Koroman, koji je započeo obe akcije iz kojih su postignuti golovi.
Zvezda je povela u 14. minutu posle prodora po levoj strani Koromana, koji je odlično asistirao Jestroviću, a ovaj se oslobodio čuvara Miloševića i iz okreta sa oko pet-šest metara je preciznim udarcem zatresao mrežu.
U 35. minutu, Jestrović je udvostručio prednost pogotkom glavom, poslavši loptu u levi ugao gola domaćina. Koroman je poznat po atacima po bokovima, a kod drugog Zvezdinog gola je bio nezaustavljiv po desnoj strani. Posle njegovog centaršuta na drugu stranu, mladi štoper Tomović je glavom prosledio loptu do strelca Jestrovića. Jedinu priliku u prvom poluvremenu Banat je imao u 37. minutu, ali je Vujović tada šutirao pored gola, iako je bio usamljen ispred iskusnog golmana Ranđelovića.
U nastavku susreta fudbaleri Zvezde su, zadovoljni vođstvom, usporili ritam, što su domaći iskoristili i u 58. minutu nadu Banatu je doneo napadač Vujović. Posle centaršuta levog beka Miškovića, Vujović je bolje reagovao od Tomića i sa oko šest-sedam metara je sproveo loptu u mrežu pored nemoćnog Ranđelovića. Banat je u dva navrata imao odlične prilike da izjednači, ali prvo Vujović nije bio priseban, a potom je Ranđelović zaustavio slab udarac Jovanovića iz veoma povoljne pozicije.
U 80. minutu, posle odlične asistencije Milijaša, Jestrović je mogao da se i treći put upiše u strelce, ali kao da nije očekivao loptu, pa je traljavo šutirao. U finišu utakmice je isključen Zvezdin vezista Kastiljo, zbog drugog žutog kartona. Međutim, iako brojčano nadmoćniji, fudbaleri Banata nisu uspeli da drugi put uzastopno na svom terenu ostanu neporaženi u duelu sa Crvenom zvezdom. Jučerašnjim porazom, Banaćani su se najverovatnije oprostili od prvoligaškog društva, što je svakako velika šteta za naš fudbal, jer su preseljenjem kluba u Zrenjanin oživeli jedan fudbalski centar.
Stadion u Karađorđevom parku. Gledalaca: 3.000. Sudija: Stanković (Beograd). Strelci: 0:1 Jestrović (14), 0:2 Jestrović (35), 1:2 Vujović (58). Žuti kartoni: Stevanović (Banat), Kastiljo (Crvena zvezda). Crveni karton: Kastiljo (Crvena zvezda) u 86. minutu.
BANAT: Filipović 6, Stevanović 6 (od 80. Petković 6,5), Mišković 7, Zorić 6,5, Milošević 6, Radosavljev 6 (Trnavac 6,5), Urumov 7 (od 77. Markoski 6), Stavrić 7, Stupar 6,5, Jovanović 6,5, Vujović 7.
CRVENA ZVEZDA: Ranđelović 6,5, Ninkov 7, Anđelković 7, Tomović 7, Tutorić 7, Kastiljo 6,5, Milijaš 7,5, Milovanović 6,5, Koroman 7,5 (od 90. Basta –), Burzanović 6,5 (od 69. Trajković 6,5), Jestrović 8 (od 86. Rašković –).
Igrač utakmice: Nenad Jestrović (Crvena zvezda)

Partizan „preskočio” i Karaburmu
Još samo dva koraka dele Partizan od šampionske titule. U derbiju kola na Karaburmi gosti su do nove pobede stigli još u prvom poluvremenu iako se i u drugih 45 minuta vodila žestoka borba, posebno pred golom „romantičara”. Oko 8.000 ljubitelja fudbala uživalo je u dobroj igri, fer i korektnoj borbi, a Partizanovi navijači su još jednom se radovali zajedno sa svojim miljenicima.
Gosti probudili su se tek u trećoj trećini prvog poluvremena kada su sa tri pogotka slomili svaku nadu domaćinu. Ipak, početak utakmice u potpunosti je pripao domaćem timu koji je već u 2. minutu došao do vođstva, posle centaršuta Krstičića iz kornera, preko visokog Markoskog. Imao je OFK Beograd u početnim minutama još dve divne prilike. U 5. minutu Kaluđerović je pobegao Partizanovoj odbrani, ali je snalažljivi golman Božović uspeo da mu zakratko oduzme loptu, a zatim ga je dostigao i Rnić, pa je velika šansa „romantičara” otišla u nepovrat. Zapravo, Partizanova odbrana je u prvih četvrt časa igre delovala neorganizovano, pa je u 12. minutu i Nuhi imao izvanrednu priliku, ali je lopta završila pored stative.
Tek tada se Partizan oslobodio potpunog pritiska krenuvši odlučnije ka golu Ilića i 33. minutu stigao do izjednačenja. Prvo je Dijara u šesnaestercu OFK Beograda majstorski pronašao Jovetića, koji je precizna uposlio Moreiru. Manirom iskusnog strelca on je poslao loptu u mrežu. Nije prošlo puno vremena kada je usledilo novo uzbuđenje. Raspoloženi Jovetić je silovito krenuo ka golu domaćina, Nuhi je nespretno reagovao zakačivši opasnog strelca s leđa, pa je sudija Radojčić pokazao na belu tačku. Iskusni Đorđević je smireno prišao lopti i svom silinom poslao je u mrežu. Iako je golman Ilić prozreo njegovu nameru, udarac je bio silovit i neodbranjiv. Za novo uzbuđenje u prvom poluvremenu potrudio se Dijara. Rnić je u bekovskom stilu poslao dubinsku loptu prema Senegalcu, koji je uspešnim driblinzima prevario Markoskog i Lazarevića i golmanu Iliću poslao loptu ispod nogu. OFK Beograd je u samom finišu prvog poluvremena mogao da smanji vođstvo, ali Kaluđerović nije bio efikasan.
Katastrofu OFK Beograda u drugom poluvremenu sprečio je izvanrednim intervencijama golman Radiša Ilića, a na drugoj strani jednako sjajan bio je Mladen Božović.
Božović je golmanskom bravurom u 56. minutu odbranio čist pogodak. Naime, Nuhi je sjajno centrirao u srce šesnaesterca, da bi visoki Veselinović, koji je sa omalenim Lazićem uneo dosta živosti u igru domaćih, sjajno šutirao glavom, ali je Božović vrhovima prstiju loptu izbacio u korner. A onda su se ređale prilike „crno-belih”, prvo u 63. minutu, kada je Radiša Ilić prozreo nameru Dijare a i koji minut kasnije iz novog duela sa Senegalcem golman OFK Beograda izašao je kao pobednik. Ni raspoloženi Jovetić nije uspeo da nadmudri Ilića, a tačku na izvanredne bravure Ilić je stavio u 77. minutu kada je na majstorski način odbranio Dijarin šut.
Stadion: OFK Beograda na Karaburmi. Gledalaca: oko 8.000. Sudija: Igor Radojčić (Beograd). Strelci: 1:0 Markoski (2), 1:1 Moreira (33), 1:2 Đorđević (36, iz penala), 1:3 Dijara (44. minut). Žuti kartoni: Markoski, Nuhi, Krstičić (OFK Beograd), Đorđević (Partizan).
OFK BEOGRAD: Ilić 8, Stevanović 6,5, Lazarević 6, Markoski 7, De Oliveira 6 (od 46. Lazić 6), Adamović 6,5, Novaković 6, Nuhi 6,5, Krstičić 6 (od 46. Veselinović 6,5), Bosančić 6, Kaluđerović 6.
PARTIZAN: Božović 8, Đorđević 7,5, Rnić 7,5, Maletić 6 (46. Knežević 6,5), Obradović 6, Žuka 7,5, Moreira 8 (od 86. Ednilson –), Lazić 6,5, Tošić 7, Dijara 7, Jovetić 7.
IGRAČ UTAKMICE: Moreira (Partizan).

Zenit osvojio trofeja Kupa UEFA
MANČESTER – Fudbaleri Zenita iz Sankt Peterburga osvojili su Kup UEFA, pošto su večeras u finalu u Mančesteru pobedili Glazgov Rendžers sa 2:0.
Pogotke za Zenit postigli su Igor Denisov u 73. minutu i Konstantin Zirjanov u 3. minutu sudijske nadoknade vremena.
Zenit je tako postao tek druga ruska ekipa koja je osvojila neko evropsko klupsko takmičenje. Prethodno je to učinio moskovski CSKA, koji je 2005. godine takođe osvojio Kup UEFA.
Ruska ekipa je bolje počela utakmicu i već u 4. minutu Andrej Aršavin je imao šansu za gol, ali je sa desetak metara pogodio spoljni deo mreže gola Rendžersa.
Novu priliku za Zenit propustio je Radek Širl, pošto je njegov pokušaj sa 16 metara golman škotskog tima Nil Aleksander uspeo da izbije u polje.
Aršavin je i u 29. minutu probao da iznenadi Aleksandera snažnim udarcem sa 20 metara, međutim, čuvar mreže Rendžersa ponovo je dobro intervenisao.
U poslednjem minutu prvog poluvremena igrači ruskog tima tražili su penal, jer je Kirk Brodfut igrao rukom u svom šesnaestercu, ali je sudija Peter Fjorfeld pokazao da se igra nastavi.
Prvu priliku u drugom poluvremenu imala je škotska ekipa u 53. minutu, kada je Žan-Klod Darševil šutirao sa ivice kaznenog prostora, ali je golman Vjačeslav Malafejev dobro intervenisao.
Zenit je odgovorio u 64. minutu iz kontranapada, kada je Aršavin prošao istrčalog golmana Aleksandera i sa više od 20 metara pokušao da pogodi mrežu, ali je štoper Saša Papac izbacio loptu sa gol linije.
Trenutak odluke dogodio se u 73. minutu, kada je Aršavin odlično uposlio Igora Denisova, koji je sa 12 metara rutinski zatresao Aleksanderovu mrežu.
Zenit je mogao definitivno da reši pitanje pobednika u 75. minutu, kada je Konstantin Zurjanov, neometan, sa samo šest metara šutirao pored gola.
Zirjanov se za promašaj iskupio 20 minuta kasnije u sudijskoj nadoknadi vremena, kada je posle asistencije Fatiha Tekea, sa pet metara „zakucao” loptu u mrežu Rendžersa i osigurao Zenitu osvajanje prestižnog trofeja.

Mladi i posao, u Americi
U Americi sam već godinu dana. Prije toga sam proveo 18 godina u Švajcarskoj. U restoranu „Bertucci’s”, lancu od 90 restorana u New England sa mnom rade najvećim dijelom studenti, koji se radeći na poslovima servera/konobara, hosting/doček i smještaj gostiju, te čišćenju i pripremi stolova, bartender /barmen i ostalim, samofinansirajući školuju.
Jedan dio zaposlenih je i profesionalno angažovan.
Konobari za svoj rad dobijaju napojnice i one se kreću zavisno od klase restorana od 10-20%. Pored napojnice oni su plaćeni oko 3 dolara na sat. Ostali, zavisno od posla koji rade su plaćeni po satu od 8-12 dolara. Ček sa platom se dijeli svakog drugog četvrtka.
Meni je veoma zanimljivo vidjeti te mlade ljude koji mukotrpno radeći na raznim poslovima, dostojanstveno podnoseći napore, paralelnim radom i školovanjem nastoje da sebi obezbjede sigurniju budućnost.
U njihovom nastupu ima primjetne patnje zbog napora koje podnose. Oni se ne žale, ne kritikuju ni državu ni roditelje ...nikog.
Vladanjem emocijama se naizgled uspješno suprotstavljaju sitnim nepravdama u međusobnoj saradnji, ili primitivnim ili neljubaznim gostima.
Rjetki su primjeri glasnog protesta, gunđanja ili svađe.
Nema ogovaranja, intriga, zavirivanja u tuđu privatnost. Naravno da je sve pravilima i zakonom regulisano ali je impresivno da se to doslijedno sprovodi.
I skromne zarade koje ostvaruju su satisfakcija za njih, jer su ostvarene potpunim angažmanom.(/slika2)
U formiranju tih mladih ljudi i prihvatanju sistema vrijednosti, poteškoće kroz koje prolaze čine ih sigurnijim i samopouzdanijim.
Ovaj primer mi se čini impresivnim, zbog potrebe da se i kod nas mladi ljudi upućuju na vlastite potencijale, što bi bilo od velike koristi u izgradnji njihovog samopouzdanja i u osamostaljenju neophodnom za opstanak.
To je naravno opšta korist za porodicu i društvo u cjelosti.
Sjećam se mnogih primjera kod nas, gdje roditelji "ginu" radeći mukotrpno da deci obezbjede od školovanja pa sve do ugodnog života, pravdajući to sa: "kad ja nisam mogao, neka barem oni uživaju". Posebna priča su pokušaji uticanja na profesora, poznanstva, mito ili drugi oblici kupovanja ocjene....
Takvi mladi ljudi kasnije, ne osjetivši izazove, nespremno se suočavaju sa životnim problemima.
U situaciji u kojoj samo svojim radom i učenjem ostvari rezultat tokom profesionalnog formiranja, mladi čovjek može imati realan odnos prema društvenom sistemu vrijednosti u čijem stvaranju bi trebao i sam da učestvuje.
Naravno da je to samo jedna karika u lancu mnogih promjena, koje su neophodne u njegovom zaživljavanju ... Adekvatno zakonsko kažnjavanje onih koji se ogriješe bila bi jedna od mjera.
Korist bi bila višestruka jer formiranjem takvih individualnih vrijednosti preko porodice imali bismo zdravije društvo sposobno da politički progresivnije utiče na pozitivne promjene koje su nam potrebne u izlaženju iz stanja u kojem se nalazimo.

Evropa važnija od mita
Iako demokratska koalicija predvođena srpskim predsednikom Borisom Tadićem nije dobila apsolutnu većinu u parlamentu, pa i protivnici imaju šansu da formiraju vladu, može se s pravom reći da su srpske demokrate pobedile na ovim izborima. Činjenica je da su demokrate Borisa Tadića dobile mnogo više glasova nego njihovi glavni rivali, radikali, i ne samo to. Izbori 11. maja bili su poslednji na kojima je kosovsko pitanje od strane nacionalista praktično bilo izdignuto kao jedina tačka razmimoilaženja, pri čemu je Kosovo postalo njihov glavni adut.
S pitanjem Kosova se preterivalo tokom predizborne kampanje, uz lažnu dilemu koja je implicirala da Srbi biraju između EU i Kosova. Deklaracija o nezavisnosti, usvojena 17. februara, predstavlja okončanje gubitka teritorije koji je počeo još 1999. Te godine je Slobodan Milošević potpisao sporazum sa NATO-om, pretvorivši Kosovo u protektorat, čime je osigurao prisustvo NATO trupa. Beograd ne može da vrati vreme unazad i da sada ponovo uspostavi kontrolu nad Kosovom jer za to nema efektivna sredstva. Osim toga, više od polovine Srba sumnja u mogućnost povratka te „kolevke srpskog naroda”.
Bez obzira na to, nacionalisti su pokušali da izmisle novi kosovski mit. Prvi mit je bitka na Kosovu 1389. kada su nekoordinisane srpske trupe poražene od Otomanskog carstva i kada je car Lazar, komandant (srpskih trupa), uhvaćen, ali su Srbi poraz na Kosovu polju slavili kao pobedu još mnogo godina. Iako mnogi Srbi danas shvataju da je Kosovo izgubljeno, srpski nacionalisti su lansirali slogan sa tvrdnjom da će ga povratiti, što je bila ključna tačka njihovih napora da uđu u parlament. Nadali su se da će eksploatacijom kosovskog problema preuzeti kontrolu, što bi Srbiji onemogućilo svaki korak u pravcu EU, a oni bi se osvetili zbog Tadićeve pobede na nedavnim predsedničkim izborima.
Namera je bila jasna. Demokratama je spor oko Kosova bila slaba tačka: Kosovo je jednostrano proglasilo nezavisnost pre tri meseca i ta rana zaista boli. Diskusija o Kosovu je neizbežno prouzrokovala narastanje radikalnih osećanja, što je išlo naruku nacionalistima. Demokrate su morale da se prilagode pulsu javnosti kako niko ne bi mogao da ih optuži za izdaju nacionalnih interesa. Ali to nisu mogli u potpunosti da eleminišu: protivnici predsednika Tadića su njega i njegove pristalice veoma često optuživali za izdaju.
Zato je igra na kosovski adut propala. Ispalo je (Kosovo) manje važno nego evropska budućnost Srbije na koju su se kladile demokrate. Stoga oni rezultate izbora mogu da smatraju svojom pobedom.
Na svim sledećim izborima kosovska rana manje će boleti, a kosovski adut igraće sve nevažniju ulogu.

Moskvi sve stranke podjednako bliske
Specijalno za „Politiku”
Moskva, 14. maja – Srbiju ne treba smatrati poljem na kome se takmiče Rusija i Zapad, izjavio je ministar inostranih poslova Rusije Sergej Lavrov, naglašavajući da Moskva održava kontakte sa svim političkim snagama u Beogradu. Na pitanje novinara da li Rusija rezultate izbora u Srbiji doživljava kao pobedu EU ili Rusije, Lavrov je odgovorio da „Rusija nema naviku da utiče na unutrašnje probleme drugih zemalja”.
„Mi nemamo nikakve predrasude ni prema jednoj političkoj snazi. Sve one predstavljaju srpski narod, a on je nama blizak. U vašem pitanju se oseća pomalo drugačija logika – da rezultate treba ocenjivati ili kao pobedu Rusije ili kao pobedu EU i Zapada. Ja ne mislim da mi i EU treba da tražimo polje na kome ćemo se takmičiti, ko je važniji, ko je pobedio a ko izgubio”, rekao je Lavrov.
Upravo principom da se ne utiče na unutrašnje stvari drugih država, ruski zvaničnici su se rukovodili tokom čitave predizborne kampanje, izjavljujući da će prihvatiti svaku odluku srpskog naroda. Na prvi pogled, iz tog okvira ispada pojavljivanje predsednika Komiteta Državne dume RF za međunarodne odnose Konstantina Kosačova na konvenciji narodnjačkog bloka, ali je to bila poseta u okviru partijske saradnje. To potvrđuje i reagovanje Kosačova na saopštenje pres službe predsednika Borisa Tadića u kojoj se kaže da je Kosačov rekao da Moskva podržava dokument o zbližavanju Srbije i EU.
„Sa predsednikom Tadićem sam razgovarao o Sporazumu o stabilizaciji i asocijaciji koji je Srbija potpisala 29. aprila. U toku tog razgovora ja sam vrlo jasno izjavio da je odnos prema činu tog potpisivanja isključivo unutrašnje pitanje Srbije i da se mi ne možemo opredeljivati ni za, ni protiv”, izjavio je Kosačov.
On tvrdi da je bio veoma iznenađen kad je video da je Tadićeva pres služba „otvoreno izopačila” njegove reči i pripisala mu nedvosmislenu podršku Rusije činu potpisivanja SSP-a.
Iako su svi mediji neposredno posle izbora javili da je pobedila evropska opcija, da je Srbija, birajući između Evrope i Kosova, izabrala Evropu, ruski zvaničnici su bili daleko oprezniji. 
Deputat Državne dume Andrej Klimov izjavio je da izbori nisu rešili krizu u Srbiji i da će „nova vlada morati da ponovo balansira između stavova parlamentarnih partija, što će dovesti do nestabilnosti političke situacije u Srbiji”. Klimov je jedan od retkih poznavalaca situacije u Srbiji koji smatra da će Tadićev DS morati ponovo da pravi koaliciju sa DSS-om.
Mihail Margelov, predsednik spoljnopolitičkog komiteta Gornjeg doma ruskog parlamenta, izrazio je žaljenje što izbori ponovo nisu uspeli da objedine srpski narod. Pobeda predsednikovih pristalica nad radikalima, nije ga naročito impresionirala jer je „razlika između jednih i drugih vrlo mala”.
Margelov je izrazio mišljenje da će pobednici biti oni koji budu umeli bolje da pregovaraju. 
O tome koja je od mogućih varijanti za formiranje vlade za Rusiju prihvatljivija nije govorio niko od ruskih političara, ali je saradnik Ruske akademije nauka Sergej Romanjenko ubeđen da za Rusiju, koja ima planove za ekonomsku saradnju sa Srbima, najvažnije da u njoj bude stabilna vlada. A stabilnijom on smatra vladu radikala, DSS i socijalista jer njihove programe smatra daleko sličnijim od programa partija koje bi sastavile proevropsku vladu.
Ljubinka Milinčić
--------------------------------------------
Kosovo je oteta teritorija
„Ne treba zaboraviti da je od demokratske Srbije oteta teritorija. To je nezakonito. To mora biti ponovo razmotreno i svi problemi Kosova moraju se rešavati u okviru međunarodnog prava i poštovanja demokratskih principa, u koje spadaju i oni na kojima se zasniva EU, OEBS i UN”, rekao je Lavrov u Jekaterinburgu.

Zapad zadovoljan, komšiluk oprezan
Vašington i Brisel složni su u oceni da su Tadićeve demokrate pobednici proteklih izbora, pa većina američkih i EU političara naglašava uspeh koalicije „Za evropsku Srbiju”, minimizirajući činjenicu da je srpska politika, kao i biračko telo, oštro podeljena na dva tabora.
Zapad ne krije da tipuje na svoje favorite u sastavljanju vlade, pa lideri EU poručuju da bi vlada koju bi činili radikali, Koštuničin blok i socijalisti na čelu sa „malim Slobom” bila „štetna” po region.
U prošlosti, kada je situacija bila obrnuta, to jest kad je SRS imala najviše glasova – briselski zvaničnici ovu partiju nikada nisu proglasili pobednikom, već je naglasak stavljan na nužnost formiranja „stabilne vlade”. Za razliku od kolega u EU i SAD, ruski zvaničniciupozoravaju na podelu srpskih političkih snaga na skoro dva jednaka pola, pri čemu prevagu nijednog od njih ne smatraju presudnom za svoje interese u regionu.
Američki mediji ne kriju oduševljenje zbog pobede „proevropskih snaga”, a retki imaju rezerve zbog političkog razdora u Srbiji. „Vol strit džornal” („Wall Street Journal”) primećuje da rezultati proteklih izbora, „prvih posle gubitka Kosova”, nisu jasni, iako bi oni trebalo da pokažu „budući kurs zemlje”. Hoće li Srbija postati deo Evrope ili će ostati izolovana, „stvar je isključivo Srba”, zaključuje komentator, ubeđen da spoljni svet tu ne može da pomogne niti to treba da čini, pošto demokratija „nije smrvila srpski rak” u obliku „nacionalizma” koji je „vaskrsao sa Kosovom”, a u vezi koga „nije bilo nijednog ozbiljnog srpskog političara koji bi pokazao volju da prisili svoj narod da se suoči sa sopstvenom krvavom prošlošću na Balkanu”.
„Ne treba ni više, ni manje, nego samo Srbima jasno reći šta moraju da urade kako bi bili prihvaćeni na Zapadu. To znači da se odreknu od bilo kakvih zahteva prema Kosovu i da Haškom tribunalu predaju preostale optuženike. EU bi mogla (Srbima) da pošalje taj jasan signal ukoliko bi konačno ujedinila pozicije o Kosovu. Mnogim Srbima se neće dopasti takav dogovor. Baš šteta; smatramo, međutim, da mnogo više Srba svoju budućnost vidi u Evropi i da će podržati politiku koja je nasušna potreba kako bi njihova zemlja stigla u Evropu”, piše list.
Ruski mediji postizbornu Srbiju opisuju uz uzdržana upozorenja da nijedan od dva najveća politička bloka nije osvojio nesumnjivu pobedu. Itar-Tas kaže da „u tešnjim vezama Beograda i Brisela nema ničeg lošeg”, zbog čega Moskva računa na saradnju sa „budućom srpskom vladom”, a u bilateralnim odnosima ključan je „gasni sporazum”. Ruski WPS, specijalizovan za informacije iz domena energetike, podvlači da je „premijer Vojislav Koštunica uspeo da održi reč koju je dao Moskvi”, jer je postigao da vlada potvrdi gasni sporazum sa Rusijom i pošalje ga parlamentu na ratifikaciju.
Dok su reakcije iz sveta više-manje jednoznačne, komšiluk je oprezniji. Hrvatski mediji pozdravljaju pobedu Tadićeve koalicije i spekulišu o njegovom umeću da „stegne obruč oko Ivice Dačića, nudeći mu političke povlastice” (zagrebački „Jutarnji list”). Dnevnik dodaje da je „Tadić za vlast spreman i na kompromitaciju pred svojim biračima zbog saveza s ’neomiloševićevcima’”, te da će on „učiniti sve da njegova lista formira vladu, čak i po cenu zloupotrebe predsedničkih ovlašćenja”.
Slavlje proevropskih snaga u Beogradu, šef slovenačke diplomatije Dimitrij Rupel pozdravio je rečima da je „pobeda proevropskih snaga u Srbiji važna zbog stabilnosti u regionu i nastavka privrednog razvoja”. Posebnu novinarsku konferenciju sazvao je i Jelko Kacin, izveštač Evropskog parlamenta za Srbiju, koji tvrdi da su „Srbi praktični” i da u „ovom trenutku žele pre svega nova radna mesta, strane investicije, socijalnu sigurnost, predvidljivu sutrašnjicu”. Kacin očekuje da će „Srbi oblikovati stabilnu vladu”, pošto je predsednik SPS Ivica Dačić „dovoljno savitljiv političar da se bavi budućnošću, a ne prošlošću”.
Nijedan evropski političar ne očekuje „dramatičnu promenu” srpskog stava prema Kosovu, ali se nadaju postepenoj „evoluciji ka rešenju”, komentariše Slobodna Evropa (RFE), pošto su izbori u Srbiji pokazali da „vrednost kosovske karte pada”, jer Koštunica više nije „teg na vagi”. Izveštač Asošijeted presa javlja iz Beograda da Tadić, isto kao narodnjački blok, „odbacuje nezavisnost Kosova, ali zastupa brzu integraciju u EU, bez obzira na državnost Kosova”.
Premijer Kosova Hašim Tači je, prema AFP, „oprezno pozdravio rezultate izbora u Srbiji” kao nešto „pozitivno za Beograd, srpski narod i mir i stabilnost u regiji”. Tači je izrazio veru da će proevropska vlast doprineti da Beograd promeni mišljenje o nezavisnosti Kosova, pa će ubuduće Srbija i Kosovo „sarađivati kao dve nezavisne države i kao dve odvojene države biti uključene u EU i NATO”.
Svetlana Vasović-Mekina
--------------------------------------------------------------
Lek za Kragujevac delovao u Srbiji
Austrijski „Standard” upozorava na ulogu ekonomskih pitanja u izborima u Srbiji. „Radi se o ’Zastavi’”, parafrazira list Džejmsa Karvila, savetnika bivšeg američkog predsednika Bila Klintona, koji je pobedu demokrata 1992. propratio rečima: „Radi se o ekonomiji, glupane”. U trenutku kada je Tadić dobio pristanak italijanskog „Fijata” za preuzimanje 70 odsto „Zastave”, demokrate u Kragujevcu su dobile 60 odsto glasova, pa „Standard” zaključuje da je „lek za Kragujevac delovao i u ostatku Srbije”.
------------------------------------------------------------
Nikolić grli Rusiju, a izvozio bi na Zapad
„Nasleđe devedesetih učinilo je da zapadni novinari (...) sada srbijanske izbore opisuju kao istorijski odabir između Zapada i Istoka. Boljim poznavaocima prilika sviće da se tu radi o lažnoj dilemi, jer ni jedan ni drugi politički blok – prvi, okupljen oko Tadića, i drugi, zbijen oko Nikolića – nisu do kraja, po svaku cenu, zagovarali ideju Zapada ili Istoka. Tadić, miljenik Brisela, promoviše Srbiju u EU, ali je na istim političkim meridijanima sa Koštuničinim DSS ili radikalima kada je Kosovo u pitanju. Nikolić, opet, hrli u zagrljaj Rusije, ali bi da izvozi na Zapad”, beleži sarajevski „Fokus”.

Vreme je za jagode
Ukusne rumene jagode koje su se ovih dana pojavile na pijačnim tezgama omogućavaju nam da obogatimo jelovnik nakon jednolične ishrane u zimskim mesecima. Jagode su bogate kalijumom, kalcijumom, gvožđem i magnezijumom, a imaju i dosta vitamina A i Ce. Pogodne su za ishranu dijabetičara pošto sadrže malu količinu šećera, a zbog niske kalorijske vrednosti, preporučuju se i osobama sa viškom kilograma: u 150 grama jagoda ima oko 45 kalorija.
Iako se to sočno voće iz porodice ruža može kupiti tokom cele godine, većina ljubitelja jagoda se slaže da su najslađe one koje na trpezu stižu iz domaćih jagodnjaka. Sezona njihovog branja traje svega nekoliko nedelja, pa nemojte propustiti priliku da uživate u ovim plodovima.
Birajte sveže, zrele, čvrste i sjajne jagode srednje veličine. Prilikom kupovine ih pomirišite – mnogi tvrde da su one koje lepše mirišu istovremeno i ukusnije. Kvalitetne jagode bi trebalo da na sebi imaju „šeširić” koji štiti njihovu unutrašnjost od prljavštine i ukazuje na vreme kada su ubrane. Ako je „šeširić” uveo, voće nije sveže. Nedovoljno zrele plodove odmah odbacite, pošto jagode ne dozrevaju posle branja. Ako su pakovane u čaše ili plastične kutije, pakovanje mora biti čisto. Umrljana posuda je obično znak da jagode dugo stoje i da su već smekšale.
Jagode bi trebalo pojesti što pre. Sveže voće može se čuvati u frižideru dva do tri dana, ali ga pre toga treba probrati i odbaciti previše mekane i ubuđale plodove. Da bi duže trajale, nemojte ih pokrivati i dozvolite da vazduh slobodno cirkuliše oko njih. Treba ih prati neposredno pre jela. Pošto rastu blizu tla, lako mogu da dođu u direktan dodir sa zemljom, pa bi ih valjalo pažljivo oprati pod mlazom tekuće vode, bez skidanja kapica. Posle pranja ih osušite, a ako su stajale u frižideru, ostavite ih da dostignu sobnu temperaturu ili ih iznesite na sunce, kako bi njihov ukus došao do izražaja.
Od jagoda se mogu spremiti slatko, sok ili marmelada, ali se najviše hranljivih sastojaka očuva ukoliko se plodovi zamrznu. Jedina mana toga jeste da se jagode posle odmrzavanja pretvaraju u kašu. Da biste ovo izbegli, stavite ih prethodno u pire od malina. Mnogi jagode zamrzavaju i tako što ih posle pranja uvaljaju u šećer, osuše i zapakuju u kutije, kako se plodovi ne bi slepili.
Šumske jagode sazrevaju kasnije od baštenskih, sitnije su, mirisnije, ukusnije i bogatije vitaminima. Osim plodova, koristi se i njihovo lišće od kojeg se kuva čaj bogat vitaminom Ce. Konzerviraju se na iste načine kao i baštenske jagode, a posebna poslastica su šumske jagode sačuvane sušenjem – na način kako se to činilo pre pojave frižidera i zamrzivača. Jagode se proberu, operu i ispasiraju, pa se od njih formira tanka pogača koja se zatim suši na suncu ili u pećnici na 90 stepeni. Te pogače se čuvaju na suvom mestu, u zatvorenoj posudi.
D. D.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Učenici kao preduzetnici
Prijedor – Ovo je četvrta godina zaredom kako prijedorska Agencija za ekonomski razvoj „Preda”, kroz program „Preduzetnička obuka” za mlade, nagrađuje najbolje biznis planove. Cilj je podizanje svesti o značaju preduzetništva za razvoj ekonomije jednog područja, ukazivanje na mogućnosti koje preduzetništvo nudi pojedincu te pružanje znanja za planiranje, pokretanje i vođenje vlastitog biznisa.
 Prvo mesto za najbolji biznis plan,među 137 prijavljenihučenika pripalo je Jovici Matijašu, učeniku prijedorske Elektrotehničke škole.Druga je bila Milica Ostojić, učenica Ekonomsko-ugostiteljske te Jelena Majkić, učenik generacije Poljoprivredno-prehrambene škole. Za tri prvonagrađena učenika opština je obezbedila novčane nagrade a sedam učenika je dobilo diplome kao utešna priznanja. Zahvaljujući podršci nemačke organizacije za tehničku saradnju GTZ, Elektrotehnička škola je proglašena najuspešnijom, jer je do sada imala najviše nagrađenih biznis planova.
– Razradio sam do detalja proizvodnju soka koja se, kako računi kažu, pokazala veoma isplativom – rekao je prvonagrađeni Jovica Matijaš ističući da je, radeći na ovome projektu osetio da ima dara za malu privredu. Sličnog mišljenja je bila i Jelena koja se „bavila” proizvodnjom gljive bukovače koja je sve zastupljenija na području prijedorske regije.
Branislav Vujasin, koordinator u prijedorskoj Agenciji za ekonomski razvoj nije krio oduševljenje što je među mladima prisutna želja da daju svoj doprinos razvoju malog i srednjeg preduzetništva u gradu na Sani.
– Kako je u Prijedoru velika nezaposlenost evo prilike da kroz ovakve male projekte mladima damo priliku da iskažu svoje afinitete i jednoga dana se osamostale i postanu uzorni privrednici – rekao je Vujasin.
I. K.

Visok napon drma KAP
Od našeg stalnog dopisnika 
Podgorica – Kada je „Politika” krajem prošle nedelje objavila informaciju o strogo čuvanoj tajni iz kabineta premijera Mila Đukanovića, o timu stručnjaka ekonomista, profesora, inženjera i eksperata iz oblasti ekologije koji treba precizno da prikažu dobre i loše strane gašenje podgoričkog Kombinata aluminijuma, vest je osvanula na naslovnim stranama pojedinih dnevnih novina a objavile su je i udarne informativne emisije crnogorskih radio i TV stanica.
Od tada u stručnoj javnosti Crne Gore ne prestaju sporenja i polemike, ali ne o tome da li je informacija „Politike” bila tačna, nego ko i zašto ima nameru da ugasi ovaj gigant.
U priču se uključio i premijer Đukanović tvrdnjom da uprava Kombinata aluminijuma Podgorica ne razmišlja da zatvori fabriku i da će o budućnosti KAP-a odlučiti njeni vlasnici. Ono što Đukanović nije ni pokušao da ospori jeste informacija do koje je došla „Politika” da vlada zaista kao strogu tajnu čuva izradu studije o direktnim i indirektnim posledicama zatvaranja KAP-a kao i imena okupljenih eksperata oko nje. Posebno je zaboravio da pojasni zašto vlada iskazuje veću zainteresovanost i kada je KAP u vlasništvu ruskog tajkuna Olega Deripaske, nego kada je on bio u vlasništvu države.
Jedan od članova ekspertskog tima juče nam je ponovo potvrdio da sa kolegama radi na pomenutom dokumentu, te da ima mnogo nervoze, ne samo zato što se o njemu saznalo u javnosti, već što u samom timu ima mimoilaženja oko procena u koliko će gašenje Kombinata biti težak udarac ukupnoj crnogorskoj ekonomiji, socijalnoj politici, porastu broja nezaposlenih, bruto nacionalnom dohotku i brojnim kompanijama u repro lancu, poput Luke Bar i Železnice Crne Gore.
I uprava KAP-a je nakon našeg teksta saopštila da će uraditi sve da bi održala proizvodnju u toj fabrici i upozorila da će to biti teško ukoliko ne bude rešeno pitanje energije, što potvrđuje i našu informaciju da uvozna struja stavlja katanac na kapiju KAP-a, a ona domaća po povlašćenim cenama mu produžava vek.
Branko Radulović iz Pokreta za promene upozorava da je najava mogućeg zatvaranja KAP-a priprema javnosti za „nove subvencije električne energije ili posebni aranžmani oko izgradnje drugog bloka Termoelektrane ili novih hidroelektrana”. On kaže da će „možda uslediti i neki novi aneks ugovora kojim se znatno menjaju uslovi i struktura proizvodnje”.
„Ono što će biti zajedničko za sve ove varijante jeste nastavak agonije KAP-a, zaposlenih u ovoj fabrici uz visoke subvencije i gubljenje osnovnih poluga razvoja Crne Gore – kazao je on.
„Struja je jedan od osnovnih predmeta sporenja između rukovodstva KAP-a i vlasti koja se pod pritiskom žestoke kritike javnosti koleba da li sme i dalje poklanjati kilovate, ili ovu kompaniju svesti u pogone samo za preradu glinice. Međutim, vlasnici nisu spremni da se olako odreknu gotovih ingota, a ni vlast da prihvati prljavu preradu glinice pogubnu po ekologiju Podgorice i plodne Zetske ravnice. Trenutno su u ćorsokaku i ideje i kompromisi – kaže nam jedan ugledni profesor sa crnogorskog univerziteta, inače konsultant ekspertskog tima za izradu studije.
On takođe podseća da je poslednjih meseci cena aluminijuma na londonskoj berzi metala pala za oko 11 odsto i da je sada KAP primoran da prodaje aluminijum ispod proizvođačke cene, za koju kaže da je oko tri hiljade dolara.
Naš izvor iz ekspertskog tima tvrdi da je „blizu kolaps u KAP-u”, jer je „cena struje od 67 do 68 evra, što je oko 100 dolara za megavat, nepojmljiva”.
„U Evropi je već dve i po godine trend da se gase elektrolize koje nemaju dugoročne ugovore ili svoj izvor energije. U slučaju gašenja smanjiće se BDP direktno za 15, a indirektno za 20 odsto. Železnica i Luka Bar ostaće bez posla, a ne treba zaboraviti da se uoči privatizacije, pre tri godine, 800 manjih i većih preduzeća oslanjalo na KAP – podseća naš sagovornik. Nakon našeg teksta Asocijacija manjinskih akcionara Elektroprivrede Crne Gore saopštila je da je napravila gotovo 90 odsto analize o opravdanosti rada KAP-a u Crnoj Gori, sa prednostima i nedostacima, u obe varijante.
Predsednik Asocijacije Vasilije Miličković izjavio je: „Naš zaključak je da najveći interes da KAP radi ima njegov vlasnik gospodin Deripaska, a najveću štetu Elektroprivreda, Zetska ravnica, Skadarski basen, odnosno, ekološka Crna Gora”.
Na kraju napomenimo da je ugovorom o prodaji Kombinata aluminijuma definisana cena struje i rokovi za kupovinu od EPCG-a do avgusta 2010. godine, pa je pitanje šta će se dešavati nakon isteka ugovornog roka.

Niže cene kad istekne rok trajanja
Skoplje – Zavrzlame oko ulja od suncokreta iz Ukrajine, čiju je upotrebu zabranila EU a koje je navodno u velikim količinama uvezeno u Makedoniju, iznova je aktuelizovalo priče o plasmanu nekvalitetnih namirnica iz uvoza.
Iz makedonske carine su, na insistiranje medija, potvrdili da je od početka ove godine do 8. maja u zemlju uvezeno 55.000 litara jestivog ulja, ali odbijaju da otkriju identitet uvoznika.
Uprava makedonske carine, inače, redovno objavljuje podatke o uvozu nekvalitetne hrane i poziva medije da prisustvuju njenom uništavanju. Pre neki dan, na gradskoj deponiji „Drisla” kraj Skoplja, javno je uništeno 15.000 kilograma mesa uvezenog iz Argentine. Takve akcije carina sprovodi redovno, ali gotovo nikada ne saopštava imena firmi – uvoznika prehrambenih proizvoda koji ne ispunjavaju propisane standarde.
Posle informacije da je velika količina pokvarenog jestivog ulja iz Ukrajine plasirana na makedonskom tržištu, reagovali su domaći proizvođači zejtina. Najglasniji su predstavnici fabrike „Blagoja Đorev” iz Velesa, jednog od najpoznatijih proizvođača jestivog ulja u Makedoniji.
Direktor veleške fabrike Nikola Varadinov je za „Politiku” izjavio da nije reč o nepoznatoj pojavi i istini da se u Makedoniju uvoze namirnice sumnjivog kvaliteta. Varadinov je dodao da njihova fabrika nema problema sa plasmanom ulja „kristal”. Veleška fabrika svojom proizvodnjom pokriva 35 odsto potreba makedonskog tržišta, a sirovinama se delom snabdeva iz Srbije.
Direktor Direkcije za hranu, Stanislava Lazarevska nam je izjavila da nisu tačne informacije da je sporno ulje uvezeno iz Ukrajine: – Uvezli smo ulje iz Rusije, ali je ono sasvim ispravno. Priče oko pokvarenog ulja iz Ukrajine su tačne, ali ono nije plasirano u Makedoniji, kaže Lazarevska. Ona je pojasnila da je Komisija EU za hranu poslala pismenu informaciju svim evropskim zemljama o ukrajinskom ulju, i to na zahtev proizvođača iz Ukrajine, koji povlači sve plasirane količine. Lazarevska tvrdi da u Makedoniju nije stigao ni litar spornog ulja.
Inače, u Makedoniji se zaista nekontrolisano, mahom preko švercerskih kanala uvoze prehrambeni produkti, najčešće hrana sumnjivog kvaliteta i uglavnom sa davno prošlim rokom upotrebe. Takva roba se plasira u malim prodavnicama i na improvizovanim tezgama na ulicama makedonskih gradova.
Na skopskom Bit pazaru, najvećoj tržnici hrane na otvorenom možete se snabdeti svim i svačim, pa i suhomesnatim i proizvodima svih vrsta i raznih proizvođača. Od uličnih prodavaca, koji te proizvode prodaju po nižoj ceni, saznali smo da se njome snabdevaju preko humanitarnih organizacija ali i iz velikih trgovinskih organizacija, koje na taj način plasiraju proizvode sa prošlim rokom upotrebe.

Sećanje na pakao u tuzlanskoj koloni
Bijeljina – U Bijeljini će danas kod Spomen-kosturnice na gradskom groblju biti služen parastos povodom šesnaeste godišnjice stradanja vojnika JNA, koji su ubijeni prilikom povlačenja iz Tuzle. Povlačenje je bilo dogovoreno sa tadašnjim tuzlanskim vlastima, a kolonu JNA u kojoj su bili, uglavnom mladi vojnici na redovnom odsluženju vojnog roka i rezervisti, napali su pripadnici Teritorijalne odbrane i tzv. patriotske lige BiH.
Sa tadašnjim tuzlanskim vlastima na čijem čelu je bio Selim Bešlagić bilo je dogovoreno da se jedinicama JNA omogući da mirno napuste Tuzlu u pravcu Bijeljine i dalje prema Srbiji. Prema izjavama učesnika ovog događaja napad na kolonu u Tuzli počeo je pucnjavom sa okolnih zgrada, a kako tvrde preživeli, pucalo se čak i sa tuzlanske bolnice. Prema njihovim izjavama snajperisti su bili raspoređeni duž dogovorene linije povlačenja. Prvo su ubili vozače vojnih vozila i tako blokirali dalji prolaz. Dok su vojnici JNA iskakali iz vozila na njih je otvarana vatra, a u tom napadu nisu pošteđena ni vojna sanitetska vozila.
Preživeli ovaj masakr tvrde da su duž dogovorene maršrute kretanja jedinica JNA bile postavljene mine i ostala eksplozivna sredstva. Ceo događaj direktno je prenosila lokalna tuzlanska televizije „FS 3” na čijim se snimcima vide eksplozije i vozila JNA u plamenu. Snimci su prikazani i na ostalim TV stanicama, a dostavljeni su i Haškom tribunalu.
Tadašnji komnadat Tuzlanske kasarne Mile Dubajić prošle godine u razgovoru za bijeljinsku BN TV odbacio je tvrdnje tadašnjih tuzlanskih vlasti da su vojnici iz kolone isprovocirali sukob.
„To je zaista suludo. Mi smo znali da ako dođe do sukoba na maršruti povlačenja koju smo dogovorili sa lokalnim vlastima – da ćemo svi biti pobijeni. Kretali smo se ulicom, a sa obe naše strane, bili su soliteri. Nije moglo biti nikakvog pucanja, nikakvih provokacija, pošto sam pre polaska kolone izdao jasna naređenja o uslovima transporta. Šta više, niko nije mogao da drži lično naoružanje u borbenom stavu”, kazao je tada pukovnik Dubajić.
(/slika2)Radovan Krstić u to vreme bio je vojnik na redovnom odsluženju vojnog roka. Njegova priča na najslikovitiji način svedoči o paklu u Tuzli.
„Kada smo krenuli da napuštamo kasarnu u Tuzli je bila tišina, gotovo neverovatna. Čini mi se da se ni muha u vazduhu nije čula. Onda je odjeknuo samo jedan hitac, valjda je to bio znak za napada na kolonu. Kamion u kom je bilo nas jedanaest u tom trenutku se nalazio na Brčanskoj malti. Bili smo treći ili četvrti u koloni. Kamion je bio zasut kišom metaka. Vozač i ja smo ranjeni na više mesta, ali je on uspeo nekako da doveze kamion do naselja Slavinovići 3-4 kilometra od Tuzle. Tamo je izgubio kontrolu, skrenuli smo s puta i ispali iz kamiona. Ostali su već bili poginuli na Brčanskoj malti. Dok sam ležao u kanalu pored puta odnekud su se pojavili njihovi vojnici. Jedan od njih mi je seo na grudi i pitao me gde mi je puška. Kada sam rekao da nemam pušku, pogledao me i rekao „Nemaš, a ?“ Onda je izvukao pištolju ugurao mi cev u usta i pucao... Izgubio sam svest, a probudio sam se tek kasnije u tuzlanskoj bolnici”, priča Radovan. On je sve to ispričao i lokalnim istražiocima dok je boravio u zatvoru u Tuzli kao ratni zarobljenik dok nije razmenjen. Ispričao je kaže i haškim istražiocima, ali ništa.
„I šesnaest godina posle, sve čega se setim u vezi s tim danom je užasno. Na nas su pucali sa svih strana, oko nas su goreli kamioni, odjekivale su eksplozije. Ne mogu da opravdam monstruoznost ispoljenu tog dana u Tuzli. Nije mi jasno kako su to mogli da urade. Mi smo bili u kamionima i mirno napuštali grad. Oni su nas napali, počinili zločin i zbog toga neko mora da odgovara”, kaže Radovan i dodaje da od tada nikada više nije čak ni posetio rodnu Tuzlu.
„Nikada više nisam otišao u Tuzlu. Niti imam želju, jer sve podseća samo na taj užasni 15. maj kada su oko mene ginuli nenaoružani mladi vojnici JNA, kada je gorelo na sve strane, da mi se činilo da prolazim kroz pakao”, priča Radovan.
Tačan broj ubijenih vojnika u „tuzlanskoj koloni” nikada nije utvrđen, niti su do danas pronađeni posmrtni ostaci svih poginulih.
Tuzlanka Stana Jurković danas nastanjena u Bijeljini, već šesnaest godina traga za sinom Zoranom.
„Moj Zoran je imao trideset godina, bio je profesor DIF-a i radio je u vojsci kao trener. Bili smo kući znajući da se vojska tog dana povlači iz Tuzle, ali ni slutili nismo da se nešto može desiti. Zoran je krenuo našim automobilom. Bio je u sredini kolone koju su napali. Sve sam gledala na televiziji, gledala sam kako gori crveni automobil u kome je bio moj sin. Cele noći je pucalo na sve strane. Bilo je užasno, a ja žalosna, sve sam se nadala da se Zoran uspeo izvući. Sutradan sam pokušala da priđem kolima, ali mi nisu dali. Nikada ga nisam pronašla, priča Stana.
Mara Jokić je tog užasnog 15. maja 1992. godine izgubila dvadesetogodišnjeg sina Gorana.
„Moj sin Goran je bio redovan vojnik i pre toga je bio na redovnom odsluženju vojnog roka u Beogradu. Svega tri dana pre tog strašnog zločina došao je u Tuzlu na dosluženje. Da bog dao da nije. Tog dana trebalo je da dođe kući sa devojkom, ali sam uzalud čekala. Gledala sam na televiziji šta se dešava, pokušavala da izađem na ulicu, da priđem kamionima i automobilima koji su goreli na sve strane, da nađem sina i izvučem ga iz tog pakla, ali se od barikada nije moglo prići. Nikada više ništa nisam čula o njemu. Gde god kakva identifikacija, ja sam išla, ali nikada ništa. Da mi je samo da ga sahranim, da imam gde da dođem sveću da zapalim i da se isplačem”, kaže na kraju uplakana majka.
-----------------------------------------------------------
Dovoljno dokaza za optužnice 
Za ovaj stravičan zločin niko još nije odgovarao. Očekivalo se da će nakon hapšenja i podizanja optužnice Protiv Ilije Jurišića u Beogradu, slučaj „tuzlanske kolone”, dobiti svoj epilog i pred BiH pravosuđem. Pre tri godine iz Haškog tribunala je stigla oznaka A za četvoricu nekadašnjih visokih policijskih i vojnih zvaničnika iz Tuzle, zbog zločina u tom gradu, što znači da su dokazi koje su Haškom tribunalu predočili istražni organi RS i Srbije validni i dovoljni za podizanje optužnica protiv njih.
-----------------------------------------------------------
Spomen-kosturnica
Tačan broj žrtava „tuzlanske kolone” nije utvrđen, a identifikovani su posmrtni ostaci oko stotinu vojnika ubijenih tog dana. Malo koji skelet je pronađen ceo. To je gomila ugljenisanih i nagorelih koštanih ostataka koji leže u Spomen-kosturnici u Bijeljini. Većina ih ne potiče odavde, ali članovi njihovih porodica nisu imali snage da odnesu jednu ili dve kosti svojih najmilijih i sahrane ih u rodnom kraju.

Kad nenormalno postane normalno
Kada su socijalisti pre četiri godine sklopili dil da podrže prvu, manjinsku vladu Vojislava Koštunice, liberalni Beograd horski je ponavljao da je na delu restauracija Miloševićevog režima i da će Koštuničino vreme ostati upamćeno jedino po toj nedoličnoj aktivnosti. Komentatori zapadnih medija su tvrdili da socijalistička podrška manjinskoj vladi znači da „država žrtvuje veliki deo ugleda koji je stekla u inostranstvu za vreme vlade Zorana Đinđića” i da je očigledno da se Srbija „vraća korenima koji su je u poslednjoj deceniji 20. veka odveli u izolaciju...”. Ta vlada je do kraja optuživana zbog saradnje sa socijalistima i flertovanja sa radikalima, mada je imala i neke rezultate, kao što je bila uspešna ocena Evropske unije u Studiji o izvodljivosti, početak pregovora o Sporazumu o pridruživanju, te donošenje mnoštva zakona u skladu sa evropskim.
Do kakve je promene došlo za samo četiri godine! Od nedelje uveče, otkako su obelodanjeni rezultati parlamentarnih izbora u Srbiji, o socijalistima se u proevropskom bloku govori sa poštovanjem. Dragoljub Mićunović bio je pre neko veče na Televiziji B92 pun hvale za „mlade ljude koji žele da reformišu tu stranku, koji žele da budu koristan, prihvatljiv partner za Evropu i za sve”. Za samo 48 sati postalo je maltene pitanje prestiža pohvaliti socijaliste kao neophodne koalicione partnere koji će tek omogućiti stvaranje moderne, evropske Srbije. Funkcioneri DS-a utrkuju se da pred TV kamerama naglase kako su njihovi odnosi s „Miloševićevim naslednicima” uvek bili fer i korektni, rado se prisećaju anegdota sa zajedničkih putovanja, pre svega onih po zemljama EU, i prepričavaju zajedničke doživljaje iz Saveta Evrope. Puna su im usta brige za sada osujećena radnička prava i obećanja da će socijalistima omogućiti prijem u Socijalističku internacionalu. Ne dao bog da se neko usudi da ih podseti da im je pre tri godine jedan od razloga za napuštanje parlamenta bila i socijalistička podrška vladi – Šutanovac je tada prezrivo govorio da DS neće davati kvorum koaliciji koja se uvek i oko svega tako lako dogovori sa socijalistima (i navodno opozicionim radikalima)... Božidar Đelić iz Pariza prekjuče tvrdi da su DS i SPS jedni drugima prosto suđeni, jer „mi u osnovi imamo istu ideologiju – levičarsku”.
Ono što nije bilo dozvoljeno sada je dozvoljeno, nenormalno je postalo normalno, neukusno ukusno.
To najbolje demonstriraju politički analitičari koji su SPS demonizovali i raspaljivali prezir prema „najodgovornijima za krvavi rat na Balkanu i naslednicima Miloševićeve politike”. Sada su se pretvorili u savetnike, zastupnike interesa Ivice Dačića i njegove stranke. Tako ubeđuju socijaliste da im je ovo bogomdana prilika da „operu” biografije ako se pridruže evropskom putu i širokogrudo im obećavaju oprost grehova i zaborav bez obzira na to što se ni u jednom trenutku nisu odrekli ni Miloševića, ni njegove politike.
Svejedno, zapadni prijatelji nisu zlopamtila. Ni oni ne štede komplimente, puni razumevanja rastrčali su se, sve u želji da odobrovolje socijaliste.

Keramičar za ukras stana
Jedan od najcenjenijih zanata antičkih vremena, kada su majstori imali tretman jednak klesarima, slikarima i učenim ljudima, bio je keramičarski. Ne samo što su rimska, turska i druga orijentalna kupatila bila po važnosti ispred ostalih delova kuće, već su se odvajkada ljudi utrkivali manifestujući moć izradom što savršenijeg, lepšeg i bogatije opremljenog kupatila, hamama, kao mesta za meditiranje, pravljenje ozbiljnih planova, pa čak i vođenje carstva, ali i izbegavanje političkih zamki.
Postavljanje keramičkih pločica je i danas jedno od najcenjenijih, ali i deficitarnih zanimanja. Za keramiku je potrebno dosta raznovrsnog alata, ali i mašine za sečenje pločica sa specijalnim brusnim kamenjem ili čak dijamantskim sečivima koje koštaju više stotina evra.
Za jedno prosečno kupatilo (dva puta dva metra i dva i po metra visine) potrebno je oko 20 kvadrata zidnih pločica i oko pet kvadrata (kvadrat više zbog ukrajanja i otpada) podnih. Raspon cena je od 300 dinara, za one najjeftinije, pa do uvoznih koje koštaju i desetak hiljada dinara za kvadratni metar. Postoje dva osnovna načina za postavljanje: pomoću peska i cementa (klasičan način) i pomoću lepka (oko 100 dinara po kilogramu, potrebno je do desetak kilograma). Za klasičan način rada i navedeno kupatilo potrebno je oko pet džakova cementa i pola kubika peska (tzv. dunavac „nula” za zidove i „jedinica” za pod). Cena cementa je oko 400 dinara po džaku, a pola kubika peska uz prevoz košta od 500 do 1.500 dinara. Cena majstorskog rada za postavljanje novih pločica i završnih lajsni (od plastike i aluminijuma – 150 do 300 dinara po metru), uz otvore za slavine ili rasvetu i druge instalacije, iznosi oko osam evra po kvadratu, cena rušenja starog je oko pet evra po kvadratu.
Treba računati i na dodatne troškove iznošenja šuta (dnevnica za takav posao je oko 25 evra), ako se sa majstorima ne dogovorite drugačije, a angažovanje malog kamiona (do dve tone nosivosti) za odvoženje šuta košta oko dve hiljade dinara po turi. Postavljanje nove keramike za kupatilo traje do tri dana, a ukoliko je uključeno i rušenje starog, od pet do sedam dana.
Za postavku novog kupatila potrebno je 500-1.000 evra, u zavisnosti od kvaliteta i cene pločica koje odaberete. Sve više se koriste uvozne italijanske, španske ili francuske ploče sa bordurama ili od granita koje mogu biti i do 90 santimetara dugačke i 60 široke. Granitne ploče su, kao prirodan materijal, sve više u modi i njihova cena se na našem tržištu kreće od dve do četiri hiljade dinara po kvadratnom metru.
Za one koji reše da ovaj posao odrade sami, za osnovni alat, i to najslabijeg kvaliteta (za jednokratnu upotrebu), potrebno je oko 200 evra.

Pločice – lepota i postojanost
Keramičke pločice, tragom njihove lepote i postojanosti, pratimo kroz istoriju do 4.000 godina unazad. Popločane površine pronađene su u najstarijim piramidama, među ruševinama starog Vavilona i ostacima antičkih gradova. U Persiji su metode njihove dekoracije razvijene do savršenstva. U Evropi, u dvanaestom veku, pločice ulaze u širu primenu i izvan granica Pirinejskog poluostrva. Mozaici na fasadama u Španiji i Portugalu, italijanska renesansna keramika, holandski i engleski plavi crteži na belim pločicama predstavljaju istaknute vrhove ove duge istorije.
TRAJNE I PRAKTIČNE
Ljudi su oduvek težili da životni prostor učine lepim, trajnim i praktičnim. Keramičke i kamene pločice odgovaraju ovim zahtevima. Odlikuju se velikom čvrstoćom na pritisak i habanje, ne upijaju vodu ni masti, otporne su kako na mraz, tako i na visoke temperature, na uticaj kiselina... Zahvaljujući velikoj specifičnoj gustoći, smanjuju nivo buke prenošene vazduhom, ali ne i vibracijsku buku (zvuk koraka). Lako se čiste i ne apsorbuju mirise te odgovaraju alergičnim osobama. Odlikuju se dobrom toplotnom provodljivošću, pa se ovi, inače hladni podovi, rado kombinuju sa podnim grejanjem.
VELIKI IZBOR
Površine pločica, keramičkih, kamenih, staklenih, mogu biti ravne i glatke, reljefne, glazirane, mat, različitih boja. Pločice mogu biti dizajnirane moderno, klasično, rustikalno. Razlikuju se podne i zidne pločice, pločice za bazene... Mozaik pločice omogućavaju nam da obradimo i krive površine i stubove, a njihovim veštim slaganjem mogu nastati i prava umetnička dela. U takvom mnoštvu mogućnosti, izbor nije lak i zavisi od namene i načina korišćenja prostora, kao i utiska koji želimo da stvorimo.
KVALITET – KLASA
Kvalitet pločica, odnosno njihova klasa, definiše se prema tome koliko im je ravna površina, kolike su im razlike u dimenzijama i boji, koliko se lako obrađuju, tj. da li su krte i koliko se lako ukrajaju.
ŠIRINA FUGA
Što su pločice veće i fuge treba da su šire (za njih se koriste plastični krstići), da prikriju eventualne razlike u dimenzijama pločica. Širina fuga zavisi i od estetskih faktora, na primer površine prekrivene tamnim pločicama „ožive” uz pomoć širokih svetlih fuga.
NAČIN POSTAVLjANjA
Način postavljanja pločica, uz njihovu boju, veličinu i oblik, definiše prostor i pruža nam brojne mogućnosti da stvorimo željeni utisak. Prostorija će delovati duža, odnosno šira, ukoliko se na zidovima jedne boje uvede horizontalna traka u drugoj boji. Slično, prostor će izgledati viši kada se pločice u dve boje slažu tako da formiraju vertikalne pruge. To može biti izvedeno i na samo jednom zidu, a trake mogu biti i različite širine. Čak i samo jedna vertikala unosi promenu i iznenađenje. Isti princip važi i za podove. Pločice se mogu postaviti i dijagonalno, unoseći privid pokrenutosti prostora, i na bezbroj drugih maštovitih načina. U klasičnim enterijerima često se postavlja bordura u boji i dizajnu koji odgovara izabranim pločicama. Ona na podu može da opisuje površinu popločanu u drugom pravcu i pločicama druge boje, koja imitira tepih na odgovarajućem mestu u prostoriji. Savremeni trendovi uvode kombinovanje mat i sjajnih pločica u istoj boji, što čuva celovitost i svedenost prostora, stvarajući istovremeno zanimljive efekte. Pločice se uspešno kombinuju i sa drugim materijalima. Nekoliko pločica, ili čitav zid, mogu biti zamenjene ogledalom. U trpezariji površina ispod stola može biti popločana radi lakšeg održavanja, dok ostatak prostorije i dnevni boravak prekriveni parketom, laminatom ili tepisonom čuvaju utisak topline doma.
PLANIRANjE
Najbolje je pre postavljanja pločica svaki zid nacrtati u razmeri, sa svakom pojedinačnom pločicom. Tako će sve dimenzije i odnosi biti unapred definisani i provereni i odluke gde će pločice biti sečene i kako ukrajane neće biti prepuštene majstoru „na licu mesta”. Vešta ruka arhitekte može neki nedostatak prostora da pretvori u pažljivo osmišljen detalj kome ćete se radovati.
ODABIR BOJA
Svake sezone proizvođači menjaju palete boja i dezena u skladu sa aktuelnim trendovima u dizajnu enterijera. Trenutno su hit metalik površine i boje čelika, srebra, zlata i aluminijuma, najčešće mat, ili sa gotovo nevidljivim zarezima. Aktuelni su neutralni tonovi zagasito braon, bež i sive. Oni koji to mogu da priušte, biraće, u tom pravcu, mermer, granit, krečnjak ili neki drugi prirodni kamen sečen u tanke ploče. S druge strane, sve više se eksperimentiše bojama. One postaju toplije, smelije, čistije.
TRENDOVI
Trendove je teško pratiti, naročito kada su u pitanju pločice, čija je zamena zametan i skup poduhvat, koji mnogi ne mogu da priušte ni kada su one dotrajale i upadljivo zastarele. Srećom, promena u prostor može da se unese i bojenjem starih pločica. Pošto boja teško prianja za glatku, sjajnu površinu pločica, treba ih temeljno očistiti abrazivnim sredstvima i fino izbrusiti. Potom se nanosi temeljni premaz, boja i konačno završni sjajni sloj. Više tanjih slojeva, kao kod svakog bojenja, daju bolji rezultat nego jedan deblji.

Rukovanje električnim aparatima
Pored velike koristi, električni aparati u domaćinstvu mogu da izazovu i štetu koja nastaje kao posledica nepravilnog rukovanja, bilo da se radi o šteti zbog neumerene potrošnje, bilo zbog mogućnosti izazivanja požara ili strujnog udara.
Radi zaštite od strujnog udara i požara, pored pažljivog rukovanja kućnim aparatima, i pravilnog isključivanja posle upotrebe, vrlo je važno upravljati se prema uputstvu proizvođača.Takođe je važno i gde se i kako aparati kupuju, da li imaju atest i garanciju proizvođača.
Na „crnom tržištu” često se nude neatestirani proizvodi, koji nisu u skladu sa propisima i standardima i nemaju garanciju. Najčešće su u pitanju razne električne grejalice, roštilji, aparati za kuvanje kafe, lampe, i slično. Kupovina ovih uređaja povećava opasnost od strujnog udara i požara, ali i od ostalih povreda.
Svi aparati u domaćinstvu (usisivač, pegla, veš-mašina, mikser...) moraju da poseduju specijalnu zaštitnu izolaciju i kućišta koja onemogućavaju dodir sa delovima pod naponom. Stari gajtan na pegli na kome se pojavljuju ogolele žice može da dovede do požara, strujnog udara, i „kratkog spoja” u stanu, a time i do kvara na drugim aparatima. Prilikom rukovanja ovim aparatima treba stajati na suvim podlogama od gume, plastike ili drveta.
Kućne električne instalacije moraju da budu propisno izvedene (zaštitno uzemljenje, tzv. nulovanje). Osigurače treba povremeno kontrolisati. Dovodni kablovi do uređaja ne smeju imati oštećenu izolaciju, a utičnice i prekidači moraju da budu ispravni i bez mehaničkih i termičkih oštećenja. U prostorijama sa većom vlagom, veća je i opasnost od električnog udara, pa se mora voditi računa o izolaciji.
Posledice strujnog udara zavise od jačine struje, trajanja njenog dejstva i puta kroz telo. Smatra se da je opasna trajna struja jača od jednog miliampera (mA), što zavisi od zdravlja povređenog, od obuće, odeće.
Najopasnije je ako električna struja prođe kroz predeo srca – u slučaju zatvaranja strujnog kruga preko obe ruke, ili jedne ruke i noge. Tada treba što pre prekinuti dovod struje: isključiti najbliži prekidač, odvrnuti osigurač, ili izvući utikač iz utičnice preko koje je unesrećeni u vezi sa naponom (kabl stone lampe, pegle ili grejalice), ukloniti provodnik suvim štapom od unesrećenog, ili vukući ga za suvi deo odela;pri tom treba koristiti gumene rukavice i stajati na suvoj dasci ili plastičnom podu.Ako unesrećeni ne diše, ili je u dubokoj nesvesti, treba najhitnije tražiti lekarsku pomoć, a u međuvremenu pristupiti masaži srca kombinovanoj sa veštačkim disanjem.

Opasnost iz trave
Krpelji su paraziti koji žive na koži toplokrvnih životinja i ljudi, hraneći se krvlju domaćina. Oni mogu biti prenosioci više oboljenja koja su opasna za zdravlje životinja, ali i ljudi.
Kod pasa krpelji mogu da prenesu protozou – babesiu canis koja uzrokuje vrlo opasno oboljenje babeziozu (piroplazmozu). Babezija napada crvena krvna zrnca, razara ih, izaziva hemolizu oslobađajući hemoglobin iz eritrocita. Simptomi koji mogu da se uoče kod obolelih pasa su povišena temperatura, povraćanje, anemija, apatija, obojavanje mokraće (od crvenkaste do skoro prljavozelene zbog pojave hemoglobina u mokraći) i žutica. Dolazi do teških poremećaja u hemodinamici, a kao posledica toga javlja se otok slezine i jetre. Životinja brzo mršavi, malo ili nikako ne jede i slabo se kreće. Oboljenje se leči, ali je neophodno da terapija počne na vreme.
Danas postoje preparati koji sprečavaju da krpelj dođe na životinju. Vlasnici pasa i mačaka bi trebalo da se posavetuju sa veterinarom o preparatu koji će upotrebiti na svom ljubimcu. Takođe bi trebalo da posle svake šetnje po travnatim i šumovitim predelima pregledaju i iščetkaju svog ljubimca jer krpelj ne može da se zakači i u tako kratkom vremenskom roku. Ako se krpelj već zakačio, bilo bi dobro odvesti životinju kod veterinara da ga on neškodljivo ukloni (vlasnici često greše pa mažu krpelja uljem, benzinom ili drugim preparatima, što svakako nije dobro). Ipak, za utehu, nije svaki krpelj prenosilac ovog oboljenja.

Ljubavno gnezdo Obrenovića
Dvorac Obrenovića u Smederevu je romantično mesto. S njegove terase širi se lepeza Avale, banatske ravnice, Dunava raširenog Smederevskom adom, a ispod samog letnjikovca špalira se vinograd.
Knez Mihailo je ovde izgradio terene za golf i kriket, podigao je i park s retkim stablima kedra, dafine, magnolije, judinog drveta, crnog bora i platana. Po uzoru na engleske land lordove, voleo je da čita novine na za to posebno napravljenom mestu: usred hlada parka u baroknoj gvozdenoj senici.
Dvorski sjaj smederevskom letnjikovcu daju kralj Milan i kraljica Natalija. Oni su odredili da posluga bude livrejisana i da se obeduje srebrnim escajgom. Za njima je ostalo sto kompleta srebrnog escajga. A i kočije su im bile optočene srebrom. Dvorski arhitekta Jovan Ilkić preuređuje letnjikovac dodajući mu nešto glamura s dve kule i rezbarenim stepeništem. Pravi se i posebna kuća za kuhinju, na kraju parka. Kraljica kupuje luksuzan nameštaj. Iz Persije stiže devet tepiha starih 200 godina. Jedan od njih i danas zastire kraljev kabinet – na njemu, lav koji zaskače srni za vrat nije izgubio ni jednu dlaku tkanja.
U letnjikovac su od beogradske „trač kuhinje” bežali nesrećni ljubavnici Aleksandar i Draga. Ona je, čekajući trudnoću, održavala struk jahanjem, masažama i kupanjem na Dunavu. Za tu priliku iz Beograda je dovoženo prostrano kupatilo koje je imalo balustradu. Ponekad je kraljevski par večerao na jahti koja se zvala „Draga”. Kao i u letnjikovcu, za večerom je svirao orkestar Garde. Pravili su glamurozne prijeme sa Nušićevim pozorišnim predstavama, na koje su pozivani poznati umetnici, prijatelji dinastije: Laza Kostić, Stevan Sremac, Paja Jovanović, Milan Glišić. Naročito uvaženi gost je pesnik Milan Rakić – sto za kojim je pisao i danas se čuva.
Posle ubistva Aleksandra i Drage, njegova majka kraljica Natalija poklanja letnjikovac u Smederevu pukovniku Antoniju Oreškoviću. Smatrajući ga ukletim, iz njega ne iznosi ništa. Procenjuje se da je poklon vredeo milion dinara u zlatu.
Čest gost letnjikovca bio je i Josip Broz Tito. Iako ateista, činilo mu se da duh tragične kraljice Drage Obrenović luta odajama u kojima je bila srećna i zato je naložio posluzi da svakog dana stavlja cveće ispred njenog portreta.
-----------------------------------------------------------
Kamen za jahanje
Najbogatiji trgovac Balkana, knjaz Miloš Obrenović kupio je imanje u Smederevu od Turčina Mehmeda Nožara, 1829. godine. Iz tog vremena knjaževog gazdovanja preostale su samo tri stvari. Čvrst i vitak platan na obodu vinograda, u letnjikovcu koafeza – toaletni stočić koji je poklonio kneginji Ljubici, i na ulazu u imanje kamen binjektaš. Kamen liči na vodenični točak, služio je knjazu da sa njega uzjahuje na konja. A i da sjahuje, jer bio je oniži i dežmekast.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Pod svetlom Tifanija
Značaj svetlećih tela kada na zemlju počne pa pada mrak je poznat, ne samo da nam čine život lagodnijim u večernjim i noćnim satima, već doprinose i stvaranju ambijenta koji volimo. Samo jedna mala lampa u uglu neobičnog dizajna uz blagu svetlost i najmanju sobu može da osveži i ambijent učini romantičnim.
U našim prodavnicama je veoma veliki izbor rasvetnih tela u koje spadaju i lampe svih veličina i najraznovrsnijih abažura. Stone, zidne ili podne, lampe mogu s lakoćom da se premeste iz jednog ugla u drugi ili iz prostorije u prostoriju.
Prigušeno svetlo koje stiže iz stone lampe godi i kada se sluša tiha muzika, mašta ili – kada se odmara od užurbanog tempa savremenog života. Zato je uloga lampi kao izvora svetlosti važna. Među najpoznatijim lampama širom sveta su svakako lampe „tifani”. Njihov idejni tvorac bio je Luis Komfort Tifani, koji je počinjući karijeru dizajnera lampi, želeo da svaki dom u Americi ima njegovu lampu. A one ne samo da su osvojile Amerikance, već su putovale i danas putuju svetom.
Zanimljivo je da biografi kažu da Tifani nikada nije izradio ni jednu lampu, samo je nadzirao njihovu izradu koja se odvijala po njegovim veoma zahtevnim nacrtima. Sve faze izrade lampi, koje su potekle iz njegovog studija između 1899. i 1920. godine lično je pomno nadzirao i usmeravao. To se odnosi ne samo na abažure, već i na rukom izrađene bronzane baze.
Prelepe lampe iz Tifani studija odmah su bile rado viđene u kućama i postale su sinonim dobrog ukusa. Postigle su ogroman uspeh na američkom, ali i na svetskom tržištu i zato nije bilo ni najmanje čudno što su uvek dobijale nagrade ako su se negde izlagale.
Tifani je stvorio lampe sastavljene iz dva dela: baze i stalka, i abažura. Abažuri su nastajali od komadića stakla položenih u bronzane okvire nepravilnih oblika s uzorcima iz prirode ili okruženja: vilini konjici, cvetovi, ali nisu izostajali ni renesansni, zodijački, bambusovi i srednjevekovni motivi.
Baze, izrađene od čiste ili pozlaćene bronze, često su sadržavale keramičke ili mozaičke delove. Abažuri su ponekad bili nepravilnih bordura, poput jabukovog cveta i drugih cvetnih motiva. S obzirom na to da su ručno izrađivani, svi abažuri su bili – unikati.
Tifani je bio dizajner stakla. Nije se udubljivao u sam proces nastanka ovog materijala pa su se majstori koji su imali zadatak da od njegovih skica stvore lampu i te kako suočavali sa teškim zadacima. Tifani nije odustajao i kako je rasla njegova opčinjenost staklom tako je počeo da eksperimentiše sa tehnikama odsjaja stakla. Patentirao je prvu tehniku odsjaja davne 1881. godine. U toku većeg dela osamdesetih i devedesetih godina 19. veka Tifani je eksperimentisao u staklu, razvijajući tehnike koje se i sada koriste u izradi obojenog stakla, ali i prilikom izrade njegovih i dan-danas čuvenih lampi.

Grčka kao inspiracija za uređenje doma
Po mitologiji, Posejdon, bog mora, besan na nimfe, pretvorio ih je u – kamenje. Tako su nastala grčka ostrva: kosmopolitski Rodos, veličanstveni Krit, romantični Santorini, biser Jonskog mora – Krf... Legende i mitovi, ostaci nestalih civilizacija, očuvani duh nekih davno prohujalih vremena i starih gradova i činjenica da je ova zemlja kolevka olimpijskih igara, čine obeležja današnje Grčke.
Jarko sunce, kristalno čisto more, privlačna ostrva, maslinjaci, bili su i ostali inspiracija umetnicima sa svih strana sveta, ali i svim ljubiteljima mora, vina i pesme.
Ambijent u kome se živi u ovoj lepoj zemlji u kojoj se uz zvuke buzukija igra sirtaki pripada mediteranskom stilu, koji je smiren i odražava opušten načina života na području Sredozemlja.
Naglašeni su debeli kameni zidovi sa belim cementom i duboki otvori za prozore, obično zatvoreni punim drvenim šalonima; pregradne zavese od belog platna koje lelujaju na morskom povetarcu; podovi popločani opekom ili terakotom sa cvetnim reljefom... Veliki kreveti sa baldahinima od svetlog izvezenog platna. Sve je jednostavno i praktično.
Nameštaj je najčešće izrađen od drveta, a ponekad i od kovanog gvožđa i veoma je jednostavnog dizajna. Zavese i draperije, stolnjaci i prekrivači su od laganih pamučnih i lanenih tkanina i u većini su jednobojni, mada mogu da budu ukrašeni prugama, motivima iz prirode (stilizovano lišće i cveće), narodnim vezom, a u novije vreme na prozorima mogu sve češće da se vide venecijaneri bele ili plave boje.
Boje u eksterijeru duž grčke obale, baš kao i u enterijeru, inspirisane su prirodnim bogatstvima – belim kamenjem, plavetnilom mora, maslinama, zelenilom borova i crvenom zemljom. Dodatnu privlačnost ambijentu daje i izobilje cveća na prozorima, balkonima, u ćupovima na ulaznim vratima kuća, lijanderi duž ulica i stepenica...
Pored svih prirodnih lepota i kulturnog nasleđa poznata je i grčka kuhinja koja je veoma bogata. Najpoznatija jela su: giros, musaka, kokoretsi (pečene iznutrice jagnjeta sa dosta limuna), paidakija (jagnjeća rebra na roštilju sa limunom), kstapodi (mali parčići hobotnice servirani sa limunovim sokom), feta sir... Nacionalna pića Grka su poznata i kod nas, posebno metaksa i nadaleko čuvena vina od kojih je najstarija retsina čije poreklo datira od pre 3.000 godina.

Bela boja, staklo i koža
Već treću godinu, najveća svetska izložba nameštaja organizuje se u novom Rho kompleksu u Milanu, impresivnom arhitektonskom zdanju čiji je autor arhitekta Masimilijano Fuksas. Sa dva miliona kvadratnih metara zatvorenog prostora i verovatno duplo više čelikom i staklom pokrivenih pasarela, gradnja sajma je koštala 755 miliona evra. Atraktivnost otvorenih prostora, besprekorna organizacija unutrašnjeg i spoljnjeg saobraćaja, dominacija čelično-staklenih paraboličnih čipki koje se levkasto završavaju u ogledalu vodenih površina, značajno konkurišu uvek atraktivnim nameštajskim eksponatima.
Paralelno sa sajamskom izložbom, Milano svoju „nedelju nameštaja” organizuje širom grada. Većina gostiju poslovne kontakte i saznanja o novitetima u svetu dizajna upravo stiču na izložbama, promocijama i koktelima po gradskim salonima nameštaja, mondenskim sastajalištima i galerijama.
NOVITETI
Svake godine sajam je tematski posvećen posebnoj vrsti nameštaja. Ovogodišnji je svoje najveće hale napunio modernim kuhinjama i novitetima iz kupatilskog i „velnes” programa.
Od 28 hala, u šest najvećih izloženi su dizajnerski noviteti svih vrsta. Tri hale, na ukupno 34.000 kvadratnih metara izložbenog prostora, predstavile su najpoznatije proizvođače kuhinja, a u hali veličine 10.000 kvadrata predstavljeni su kupatilski programi. Preostalih osam hala ravnopravno je podeljeno na četiri hale sa modernim i četiri sa klasičnim nameštajem. Moderne posećuju arhitekte i dizajneri, a klasične trgovci i bogati kupci iz Rusije i Ukrajine.
U ZNAKU BELE  
Milanski sajam 2008. prošao je u znaku bele boje. Kao po nečijem diktatu, većina štandova je bela – kožne garniture, vitrine, spavaće sobe, kancelarijski nameštaj, kuhinje...
Od materijala, dominiraju staklo i koža, a od formi – sklad kontrasta ravnih linija i „neostila”. Od stakla su izrađena velika plakarska klina vrata, kuhinjski nameštaj, komode, police, čela fioka. Staklo je belo, crno ili pastelnih boja, sa diskretnim štampanim dezenom na poleđini.
Kožne su stolice, sedeće garniture i divani, ali i stolovi, komode, radni kabineti. Na štandovima sa potpisom velikih modnih kuća (Fendi, Guči, Porše...) nameštaj je od bele kaširane zmijske kože.
HALE POSVEĆENE DIZAJNU
Svetlo, objekti koji lebde, nevidljive konstrukcije, prohrom u funkciji tankih, teško sagledivih nosača...
Hrabra konfrontacija: materijala (drvo i staklo), stilova (ravne linije i klasika), načina života (tradicionalne vitrine i LCD televizori integrisani u staklena vrata), svetlosnih efekata (maštoviti lusteri sa bezbroj tačkastih sijalica i difuzna trakasta svetla, lediodnih višebojnih izvora), sve se to moglo videti u ovim halama.
Svedene strukture, jednostavne bele kože, ujednačena tekstura, fini ravni jednobojni tekstili, savršenstvo proporcije, strogost stilskih detalja, dostojanstvo izraza, čistota oblika. Ako je suditi po milanskom sajmu, principijelnost modernih linija sporadično se dopunjuje dekorativnim detaljima, ali štampana stilska ornamentika polako izlazi iz mode.
HEDONIZAM SAVREMENIH KUHINjA
Projektovane za prostorije ogromnih dimenzija, savremene kuhinje namenjene su pravim uživaocima životnih vrednosti. U kuhinjama se priprema hrana pred gostima, trpezarijski stolovi su integrisani u radne pultove, sedenje je visoko – sedišta su na visini od 55 ili 80 santimetara (u odnosu na standardnih 45 santimetara). Kuhinjski nameštaj je dizajniran po principu dnevnih soba – zastakljene i osvetljene vitrine, ugradna elektrooprema sa staklenim vratima, obavezni LCD televizori u pravcu šanka ili stola, divani sa brojnim jastucima u produžetku radnog pulta. Kad se uz ovo doda i zastakljena rashladna vinska vitrina, jasno je da je savremena kuhinja mesto za porodična okupljanja.
KUPATILA – BRIGA O ZDRAVLjU I IZGLEDU TELA
Najveći dizajnerski iskorak, ali i proširenje proizvodne palete, prepoznaje se u industriji kupatilske opreme. Savremena filozofija korišćenja kupatila zahteva i prostor odgovarajućih dimenzija, retko planiran u našim stanovima. Tuš kabine, saune i tepidarijumi (turska kupatila), umivaonici različitih formi, komode i zastakljene vitrine – sve ovo dopunjeno ogromnim tuš pločama sa hiljadu tačkastih mlazeva vode koji vas tuširaju poput „pljuska iz vedra neba”. Obavezna lediodna svetla promenljivih boja, svemirski dizajnirane baterije, maštovita ogledala, skulpture umesto bidea i toaleta...
Kao poseban dizajnerski doprinos, proizvođači nude kupatilske grejače kojima bi malo ko prepoznao pravu namenu. Forme, boje, mogućnost štampanja grafike ili loga, čine ih posebno primenljivim u javnim toaletima i hotelima.
NAJZASTUPLjENIJI EKSPONATI
Kao što je bela boja obeležila ovogodišnji Milano, tako je većina štandova izložila poneku neobično dizajniranu stolicu i savremeno dizajniranu TV-vitrinu. Ne morate promeniti kompletan nameštaj u stanu, ali ćete ga lako osvežiti novim sedeljkama ili nosačem televizora.
Kupovina ravnog ekrana zahteva savremenu TV-vitrinu. Trend je omogućiti zatvaranje ekrana iza kliznih vrata – valjda je korisno ponekad ne gledati televizor. Najekskluzivniji modeli imaju integrisan ekran u staklena vrata, te ne znate gde počinje staklo, a gde se završava pokretna slika.
Savremene stolice, fotelje i polufotelje karakteriše poštena predstava strukture i materijalizacije. Rado se kombinuju dva ili više materijala (metal, lamelirano drvo, koža, jednobojni mebl štofovi).
Trpezarijske stolice su podignutih visina – sedi se za stolovima visine restoranskog šanka. Bogatstvo formi i oblika čini izbor pri kupovini teškim zadatkom.
MLADI DIZAJNERI I NAGRADE
U satelit hali mladi dizajneri i studenti izložili su eksponate na zadatu temu. Ove godine tema je bila „Živela zelena!”, promovišući život u skladu sa prirodom i nameštajsku industriju po principima održivog razvoja. Naši mladi autori, studenti Fakulteta primenjenih umetnosti i Šumarskog fakulteta, i ove godine su predstavili veoma zapažene radove, često hvaljene od stručne kritike i novinara. Kao materijal koristili su drvene otpatke i reciklirane materijale, no, nažalost, nisu se našli među pet nagrađenih autora.
SAJAMSKI TRIKOVI
Pojedini izlagači, ne bi li privukli više posetilaca, pribegavaju posebnim lukavstvima. Zamračeni štandovi zatamnjenih stakala, devojke koje dozvoljavaju ulaz samo onima koji pruže svoju vizitkartu, ulaženje među eksponate u malim grupama, red koji povećava znatiželju...
Na većini štandova zabranjeno je fotografisanje.

Pravo na besplatne akcije i radni staž
Zaposleni imaju pravo na sticanje akcija bez naknade u postupku privatizacije, a ono proističe iz učešća zaposlenih u stvaranju društvenog, odnosno državnog kapitala. Pravo na besplatne akcije imaju samo zaposleni preduzeća koje se privatizuje, za razliku od prava građana na besplatne akcije koji to pravo nisu stekli po osnovu rada.
Deo kapitala koji se besplatno prenosi zaposlenima iznosi do 30 odsto kapitala koji se privatizuje, ako se privatizacija obavlja aukcijskom prodajom, i do 15 odsto kod tenderske prodaje. Pod zaposlenima koji stiču ovo pravo podrazumevaju se oni koji su u radnom odnosu u trenutku privatizacije, oni koji su ranije bili u radnom odnosu a sada su zaposleni u drugom preduzeću ili se sada nalaze na zavodu za zapošljavanje, i penzioneri koji su ranije bili zaposleni u subjektu privatizacije, pod uslovom da su državljani Republike Srbije.
Ovo pravo je ograničeno na 35 godina radnog staža, pod kojim se podrazumeva staž osiguranja koji obuhvata samo vreme provedeno na radu, tako da se dužina radnog staža meri godinama rada u radnomodnosu.Taj rad obuhvata vreme provedeno na poslu i vreme svih odsustava sa rada za koje su zaposlenom isplaćene naknade zarade, uključujući i plaćeno odsustvo zbog privremenog prestanka potrebe za radom zaposlenog.
U radni staž ulazi i vreme provedeno na radu sa kraćim radnim vremenom od punog, vreme koje je zaposleni proveo na stručnom usavršavanju ili specijalizaciji u toku zaposlenja i vreme koje je zaposleni za čijim radom je trajno prestala potreba proveo čekajući na ostvarivanje jednog od prava po osnovu tehnološkog viška.
U radni staž za sticanje prava na akcije ne uračunava se:neplaćeno odsustvo do 30 dana i preko toga, svi oblici udaljenja sa rada, prekid u radnom stažu zbog odsluženja vojnog roka ili boravka u zatvoru, mirovanje radnog odnosa zbog odlaska u inostranstvo i drugi slučajevi prekida ili mirovanja radnog odnosa za koje se ne plaća naknada zarade.
Takođe, kod beneficiranog radnog staža, staž koji se računa sa uvećanim trajanjem, koji ulazi u penzijski staž, ne ulazi u radni staž za sticanje akcija, već se računa samo vreme faktički provedeno na radu.

Mobing na poslu
Ukoliko ste „poštenjak” koji je otkrio nepravilnosti u poslovanju rukovodstva, pripravnik ili osoba pred penzijom, ako različiti i ekscentrični, ili, pak, fizički invalidi, ili višak radne snage – spadate među one koji mogu da postanu žrtve mobinga.
Mobing je, prema definiciji, psihičko maltretiranje na radnom mestu koje podrazumeva: davanje ponižavajućih poslova radniku, ogovaranje, stalne kontrole i kritike od strane kolega i rukovodstva, napade na zdravlje zaposlenog (ne dobija bolovanje, godišnji odmor, seksualno ga uznemiravaju...), premeštanje u drugu kancelariju, nepozivanje na sastanke, oduzimanje sredstava za rad (sindrom praznog stola), pretrpavanje obavezama – sindrom punog stola...
Cilj mobinga je da se zaposleni prisili da napusti radno mesto i tako ekonomski još više degradira. Radna sredina u kojoj preovladava ovakvo ponašanje prepoznaje na osnovu narednih odlika: takmičarska sredina sa kultom karijerizma, strogo hijerarhijska struktura, naglašena briga o ekonomskoj dobiti umesto o međuljudskim odnosima, nedostatak međusobnog poštovanja, nedovoljno definisane radne uloge i nedostatak profesionalnosti.
Jedno istraživanje Infostudovog sajta za zapošljavanje www.poslovi.infostud.com pokazalo je da 12 odsto ispitanika priznaje da su bili žrtve nekog oblika zlostavljanja na poslu. Najveći broj posetilaca sajta, 60 procenata, smatra da je mobing veoma prisutan u Srbiji. U Beogradu postoji više službi koje pomažu žrtvama nasilja na radnom mestu – Stop mobing, Antimobing centar, Viktimološko društvo i drugi.
Viktimološkom društvu Srbije (VDS) sa službom VDS info i podrška žrtvama prošle godine se javilo 119 osoba koje su se žalile na nasilje na radnom mestu: 85 žena i 34 muškarca. Prema rečima Jasmine Nikolić, rukovodioca ove službe, žrtvama mobinga ne nude se konačna rešenja već alternative. Time se, prema njenim rečima, osoba ojačava da izađe iz problema.
Jasmina Nikolić ističe da su im se javljale žene raznih zanimanja – od čistačica do profesorki na fakultetima, zvali su ih i iz državnih i privatnih firmi, iz vojnih, policijskih i zdravstvenih ustanova. Žrtve mobinga ovde mogu da dobiju potrebne informacije, emocionalnu podršku, upućivanje na druge organizacije i podršku na sudu.
Magistar psihologije Ivana Kovačević sa Fakulteta organizacionih nauka objašnjava kako mobing utiče na funkcionisanje porodice. Prema njenim rečima, danas je teže nego ikada napraviti granicu između privatnog i profesionalnog života – ono što se dešava na poslu projektuje se i na privatnom planu.
– Ljudi koji duže vreme trpe bilo kakav vid ugrožavanja na poslu, posle izvesnog vremena moraju da pronađu neki ventil za te frustracije. Vrlo je verovatno da će porodično okruženje biti ono u kome će takva osoba pokušati da isprazni negativna osećanja. Agresija se pomera ka slabijima i onima od kojih se očekuje da imaju najviše kapaciteta za pružanje razumevanja i toleranciju. Obično su to članovi porodice. Neretko se dešava da osoba koja na poslu trpi ugrožavanje bilo koje vrste postaje posle izvesnog vremena i sama nasilnik u porodici. Posledice mobinga koje se osećaju u porodici ne zavise samo od vrste i intenziteta pritiska koji osoba trpi na poslu, već i od toga koliki značaj ona pridaje svom profesionalnom životu. Stoga su često kolateralne žrtve mobinga upravo porodice onih ljudi koji se bave vrlo prestižnim zanimanjima – ističe psiholog Ivana Kovačević.

Uspeh na principipima održivog razvoja
Došli su 2002. godine, dok su se drugi još snebivali i kalkulisali. Hrabro su krenuli u proizvodnju, investicije, modernizaciju, ali i obuku, nove navike i primenu svetskih iskustava. Holcim je u Novi Popovac doneo niz novosti, od pomoći lokalnoj zajednici, preko zdravstvenih, novih socijalnih programa, zaštite životne sredine, ali i realizacije otpremnina za viškove zaposlenih uz biznis planove i praćenje izvođenja kompletnog programa. 
O tome kako danas izgledaju uslovi poslovanja u Srbiji za tako velike kompanije kao što je Holcim, koji se bavi proizvodnjom cementa, betona i aditiva, i mogu li nove strategije održivog razvoja biti popuno sprovedene, uz napredovanje zaposlenih, menadžmenta, ali i lokalne zajednice, razgovarali smo sa Gustavom Navarom, direktorom Holcima Srbija. Navaro, rodom iz Argentine, kaže da je putujući po svetu upoznao različite mentalitete, pa tako može da tvrdi da su Argentinci i Srbi veoma slični. Već nekoliko godina živi u Srbiji sa porodicom i ona je postala njegov drugi dom.
Holcim je u Srbiji prisutan već šest godina, i za to vreme su bili svedoci očiglednog i znatnog ekonomskog napretka Srbije, kaže Navaro. Srbija iz godine u godinu beleži stabilan ekonomski rast, rast bruto nacionalnog proizvoda je proteklih godina u proseku pet procenata, inflacija je svedena na razumnu meru, proces privatizacije se privodi kraju, postoji stalan priliv direktnih stranih investicija. Srbija je pokazala da ima veliki potencijal, a procena je da će se taj trend i dalje nastaviti, uveren je ovaj stručnjak. Iz tih razloga Holcim Srbija će do 2010. godine uložiti više od 82 miliona evra u proširenje kapaciteta. 
Koncept društveno odgovornog poslovanja je veoma važan deo Holcimove poslovne politike i pokazuje koliko je kompanija uspela da ostvari od svojih planova. Za prvih pet godina poslovanja uloženo je dva miliona dolara u projekte na lokalnom nivou i naknadnih 150.000 evra u izgradnju dečijeg vrtića i postavljanje javne rasvete. Rekonstrukcija crkve i osnovne škole je već završena. 
Holcimov program otpremnina uz kompletne biznis planove naišao je na odobravanje, a ideje potiču iz poslovne politike i iskustva kompanije. Tehnološki višak je dobio odgovarajuće otpremnine od 650 evra po godini radnog staža – u proseku svaki radnik je dobio oko 15.000 evra. Angažovanjem Regionalne agencije za ekonomski i privredni razvoj Šumadije i Pomoravlja pomoglo se radnicima da na najbolji način plasiraju dobijeni novac. Ovaj program je prošlo pedesetak radnika i mnogi sada već uspešno vode sopstveni biznis. 
Naravno, bez saradnje i podrške centrale u Švajcarskoj ovaj program bi bilo nemoguće realizovati, što je i razumljivo, jer je koncept društveno odgovornog poslovanja deo poslovne strategije.
Sve više velikih kompanija u poslovanje uključuje i tzv. politiku održivog razvoja, koju čine tri komponente: ekonomska, odnosno dobre finansijske performanse, zaštita životne sredine i socijalna komponenta koja se odnosi na društveno odgovorno poslovanje i ponašanje. Holcim je prihvatio ove principe 2000. godine i do sada je uložio više od pet miliona evra u različite projekte koji kao direktan cilj imaju zaštitu životne sredine: u najsavremenije filtere za sprečavanje emisija prašine, u uređaje za kontinualno merenje svih emisija i imisija, u tehnologiju za upotrebu alternativnih goriva. Štiteći životnu sredinu, čuvaju se prirodni resursi, brine se o zajednici u kojoj se posluje, pa je i postepen, ali održiv upeh zagarantovan.

Podrška privatnom sektoru
U Srbiji su mala i srednja preduzeća u ekspanziji, a ukoliko ih je više, utoliko je i više slobodnih radnih mesta koja obezbeđuju egzistenciju dojučerašnjim nezaposlenima. O tome se i te kako vodi računa u Ministarstvu ekonomije i regionalnog razvoja.
Za pomoć sektoru malih i srednjih preduzeća (MSP) u Srbiji će ove godine, kroz razne programe i institucije, putem donacija i kredita, biti uloženo oko 20 milijardi dinara. To je moglo da se čuje na konferenciji za novinare o osnaživanju izvoza MSP Srbije u Evropu.
Sredstva koja izdvaja država Srbija za pomoć malim i srednjim preduzećima u poslednje tri godine povećana su četiri puta, a podrška tom sektoru osnažena je i po broju institucija koje učestvuju u njoj, izjavila je tom prilikom Jasna Matić, državni sekretar u Ministarstvu ekonomije i regionalnog razvoja.
Ona je naglasila da svake godine samo Agencija za strana ulaganja i promociju izvoza (SIEPA) izdvaja oko milion dolara bespovratne pomoći za oko sto MSP i da se na taj način do 50 odsto pomaže finansiranje njihovih projekata usmerenih na izvoz. Ovogodišnji budžet agencije SIEPA za te namene iznosi 60 miliona dinara.
Veliku pomoć ovom važnom sektoru, koji u ukupnom izvozu Srbije učestvuje sa gotovo 50 procenata, pruža i Fond za razvoj – nekomercijalnim kreditima. Budžet Fonda za ovu godinu iznosi sedam milijardi dinara.
Kao najveće probleme preduzetnika u Srbiji Jasna Matić je navela nedostatak finansijskih sredstava, komplikovane propise i sporu administraciju, zatim nedostatak informacija o stranim tržištima i potrošačkim trendovima. Takođe je naglasila da država intenzivno radi na njihovom rešavanju da bi taj sektor zaista postao okosnica privrede.
Jasna Matić je ocenila da sektoru malih i srednjih preduzeća može i te kako da pomogne Sporazum o stabilizaciji i pridruživanju sa Evropskom unijom, jer se time obezbeđuje sigurnost i predvidivost srpskog tržišta, što će doprineti i da se poboljša kreditni rejting zemlje, a time snize kamatne stope.
Put ka Evropskoj uniji MSP donosi direktan pristup fondovima koji će omogućiti da se povećaju kapaciteti ovih preduzeća, da se obučava radna snaga, unapredi tehnologija i nastup u inostranstvu.
A dobar nastup na inostranim tržištima, pored poljoprivredno-prehrambenih preduzetnika, zatim onih koji se bave šivenjem odeće ili prave metalne proizvode, ali i onih koji stvaraju proizvode od gume i plastike, mogle bi da imaju i firme za izradu procesne opreme i alatnih mašina.
Šarlot Salford, direktorka TAM i BAS programa Evropske banke za obnovu i razvoj, koji se odnose na pružanje tehničke i savetodavne pomoći preduzećima u zemljama tranzicije, podsetila je da je TAM program od 2001. godine sproveo 164 projekta, koje je sa osam miliona evra finansirala Evropska agencija za rekonstrukciju (TAM programi podrazumevaju prenošenje znanja menadžera iz razvijenih zemalja na domaće menadžere).
BAS program (savetodavni program usmeren na tržište) u Srbiji je aktivan od 2006. godine i sa 583.000 evra pomogao je razvoj 110 preduzeća. Salfordova je dodala da je Holandija donirala još 960.000 evra za naredne tri godine.
Esmeralda Hernandez Aragonez, šef političkog odeljenja Delegacije Evropske komisije u Srbiji, ocenila je da je razvoj sektora MSP od presudne važnosti za nastavak reformi i razvoj srpske ekonomije zbog velikog trgovinskog deficita i visokog procenta nezaposlenosti. Istakla je da će EU nastaviti da pomaže razvoj malih i srednjih preduzeća u Srbiji, jer je i država pokazala da napreduje u reformama u tom sektoru.

Svi smo mi pomalo socijalisti
To i jeste politika – ne samo umetnost mogućeg nego i jedna velika, skupa predstava, neka vrsta dugotrajnog serijskog šou-programa za javnost. Nekoliko meseci bombardovani smo jetkim, bombastičnim, opasnim porukama – obasipani sa svih strana dokazima o drugima koji su lopovi, kriminalci, izdajnici. Uzburkavani pretnjama o hapšenjima, o nekakvoj naplati duga, o tome ko će biti kažnjen kada sve ovo prođe, raspaljivani zlom o drugima, navođeni da mrzimo, da se delimo, ali i da verujemo da će nam sve ići kao po loju samo ako svoj glas damo onima koji su nas svojim napuderisanim licima obrađenim u foto-šopu uveravali da smo na pravom putu, ali samo ako tamo idemo sa njima. Slušali smo uglavnom optužbe – bilo je to jedno veliko simboličko suđenje – nacija je u ulozi porote određivala krivicu. Negativna kampanja koju su vodile manje više sve stranke, pretvorila je srpsko političko društvo u neku novu vrstu arene u kojoj je čovek čoveku bio vuk i u kojoj je strast dodatno raspaljivana tezama o ideološkoj i ljudskoj nepomirljivosti učesnika. „Ili ja ili on, u ovom selu nema mesta za obojicu”, suština je većine poruka koje su odašiljali pretendenti na našu budućnost.
Skupi cirkus je bio i prošao. Analitičari procenjuju da su rezultati izbora pokazali kako je Srbija podeljena. Retorika učesnika ove političke utakmice nekako je podsećala na devedesete.
Ali već sutradan, pošto su ispili šampanjce, piva i rakije, naši vukovi su se spustili na zemlju. Kada je vlast u pitanju, i sa crnim đavolom se udružiti – nije naodmet. Retorika se drastično promenila. Sada, odjednom, svi bi da razgovaraju sa svima. Već danas se neuporedivo više uzajamno poštuju nego juče. Telefoniraju jedni drugima, paze šta govore, ne žele da se izleću, odjednom vode računa o tome šta će reći javnost, a još više potencijalni koalicioni partneri. Rado bi se udali, za prvog koji naiđe, samo ako bi to moglo da bude brzo i bez velike pompe. Samo da se brak sklopi, „da se krene da se radi”. Niko sada ne bi onoliko hapsio, niko ne bi da pominje teške reči koje su pale, odjednom svi u drugima vide ipak i neke dobre strane. Do juče su se pred nama kleli da jedni druge očima ne mogu da vide, kad ono, već sutradan jedni drugima šalju zavodljive poruke. Možda bi ipak , među njima, moglo nešto da bude.
Mržnja se, dan-dva posle ovako nerešenih izbora, više ne isplati. To je paradoks politike – u kampanji su mržnja i sukob pokretačke snage ono što motiviše i definiše – ali posle izbora, ton mora da se promeni. Razgovorima skače cena, uglađenost i oslovljavanje sa „gospodine” se podrazumeva.
SPS postaje odjednom svima prihvatljivi partner, analitičari se ubiše da dokažu kako to nije više onaj stari Miloševićev SPS, i kako je Ivica Dačić sasvim u redu. Svi bi, dosta iznenađeni rezultatima izbora, da mu budu Marica. A Ivica razmišlja i tvrdi pazar. Ivica je postao dobra prilika. A i penzioneri su genijalni. I da ne zaboravimo – dvadeset poslanika je dvadeset poslanika.
Polovina Srbije veruje da je prirodno da oni koji pevaju „Kaljinku” priđu strani koja gaji rezerve prema „olako obećanoj brzini evropskih integracija”. Druga polovina veruje da je Ivica dovoljno pametan da shvati kako mu je ovo jedina šansa da spere istorijsku ljagu sa stranke koja nas je zavila u crno. A on, koji je u kampanji govorio uglavnom o platama i penzijama, danas prima darove sa obe strane političkog spektra. Povratak otpisanih? Tako treba?
Najluđe je što, posle svega, posle Miloševića, sankcija, rata, petog oktobra, danas naš eventualni put u Evropu, ili pak naš retrogradni hod, zavisi od SPS.
„Svi smo mi pomalo socijalisti”?
Da li je to neizgovorena rečenica koja danas smiruje Srbiju?www.mirjanabm.com

Balonom oko grada
Turisti koji će ove godine posetiti Beograd i takmičenje za „Pesmu Evrovizije” moći će da upoznaju srpsku prestonicu iz korpe balona, sa visine i do hiljadu metara. Organizatori veruju da će u ovom neobičnom letu uživati veliki broj stranaca, jer je u evropskim metropolama ovakvo razgledanje nemoguće izvesti u blizini centra grada. 
– Naš balon najčešće se kreće u smeru Pančeva, ili Batajnice, u zavisnosti od pravca vetra, a najduže se zadržava iznad rejona Borče. To je svega nekoliko kilometara od centra Beograda, a u većini evropskih gradova ovo rastojanje ni bi smelo da bude manje od 30 kilometara, najpre zbog infrastrukture i klimatskih uslova. Sa udaljenosti od nekoliko hiljada metara može da se vidi i ušće Save u Dunav i Kalemegdanska tvrđava i skoro ceo „krugdvojke” i neki drugi delovi grada– poručuju iz kompanije „Balon servis” koja organizuje razgledanja.
Prema njihovim rečima, letovi najviše zavise od vremenskih prilika i to od brzine i pravca leta koja određuje pravac i brzinu kretanja balona. Kada košava duva jače od pet metara u sekundi, polasci se odlažu, jer nije bezbedno naći se u vazduhu. Osim toga neophodno je da ne bude padavina, olujnih oblaka, da baze oblaka ne budu niže od 500 metara, kao i da vidljivost bude veća od dva kilometra.
– Pilot nema nikakvu kontrolu nad pravcem i brzinom kretanja i zato je dužan da unapred proceni gde će se nalaziti tačka sletanja. Maksimalna visina koju je dozvoljeno dostići iznosi hiljadu metara, ali se najčešće leti na 300 do 500 metara iznad zemlje, a brzina kretanja je od 10 do 20 kilometara na čas. U letnjoj sezoni polasci se organizuju rano ujutru, ili kasno popodne, a zimi se balon može nalaziti u vazduhu u toku čitavog dana – kažu u „Balon servisu” i dodaju da balon najčešće uzleće sa prostora ispred Poslovnog centra „Ušće”.
Letovi traju od 60 do 90 minuta, a organizatori obezbeđuju prevoz do mesta polaska i od tačke sletanja. U korpu za putnike može da stane najviše pet osoba, a deca ispod 12 godina mogu da učestvuju samo u pratnji roditelja. Cena razgledanja po osobi iznosi između 80 i 100 evra, u zavisnosti od broja putnika kojima je omogućena i proslava sletanja uz šampanjac i osiguranje od eventualnih povreda.

Ukradena „Teslina ploča”
Želja za zaradom potisnula je kod kradljivaca mesinga poštovanje prema našem najvećem naučniku Nikoli Tesli, tako da su nedavno ukrali mesinganu ploču sa njegovog spomenika ispred zgrade tehničkih fakulteta, u Bulevaru kralja Aleksandra. Na ploči su bili upisani ime i datum Teslinog rođenja, a najverovatnije je završila na nekom od otpada ili stovarišta.
Miodrag Popović, dekan Elektrotehničkog fakulteta, ne može veruje da je neki od vlasnika stovarišta imao morala da otkupi ploču na kojoj piše Teslino ime.
– To je vandalstvo, mislim da su je ukrali isti oni koji kradu poklopce sa slivnika i šahtova. Čim je čuvar primetio da ploče nema prijavili smo krađu Zavodu za zaštitu spomenika kulture i policiji, koja je uradila uviđaj. Nadam se da negde postoji kopija ploče i da će je oni uraditi jer spomenik ne pripada fakultetima, već gradu. Ako to ne učine moraćemo mi – objasnio je Popović.
Nelegalni trgovci bakrom i mesingom stalno stvaraju probleme ovom fakultetu, pa im tako kradu slovo po slovo iz natpisa Elektrotehnički fakultet. Slova su takođe mesingana, a u zid su ukucana ogromnim ekserima, što ne sprečava lopove da ih skinu. Čuvar koji se nalazi u zgradi noću nekoliko puta obiđe zdanje, ali kradljivci vrebaju kada on nije tu. Problem je, kaže Popović, što su slova izrađena pre petnaestak godina pa ne mogu da nađu kalupe za njih, niti ko ih je izlio.
Lidija Kotur, iz Zavoda za zaštitu spomenika kulture Beograda, objasnila je da Teslina statua jeste javni spomenik, ali ne i spomenik kulture, tako da postavljanje nove ploče nije u njihovoj nadležnosti.
– U takvim slučajevima obnova spomenika je u nadležnosti opštine na čijoj teritoriji se on nalazi. Sa Tehničkih fakulteta su nam prijavili krađu, pa smo im objasnili šta treba da čine, odnosno da pozovu policiju i opštinu i poslali smo arhitektu i fotoreportera da snime šta se dogodilo. To je krivično delo, a popravka nije nimalo jeftina. Umesto da podižemo nove spomenike stalno trošimo novac na obnovu oskrnavljenih. Ne znamo kako da rešimo ovaj problem, sem da se više utiče na svest građana. Veoma je bitna uloga policije koja treba da hvata lopove. Nadam se da će se nešto promeniti, jer je broj krađa ipak smanjen u odnosu na prethodne godine – objasnila je Koturova.
Nenad Đurđević, iz Informativne službe opštine Palilula, kaže da nestanak „Tesline ploče” njima nije prijavljen, ali da će videti šta mogu da urade i kako mogu da pomognu u okviru nadležnosti koje imaju.
Lidija Kotur je potvrdila da je ovih dana ukradena i bista Marijane Gregoran ispred MZ „Filip Višnjić” na Karaburmi, a iz mermernog postolja sada samo viri gvozdeni šraf. Lopovi su, kaže Koturova, pokušali da odnesu i Nehruov spomenik na Novom Beogradu, ali to im nije pošlo za rukom jer je masivan, pa su ga prevrnuli. Isto su u više navrata pokušavali da učine i sa spomenicima narodnim herojima na Kalemegdanu.
Veliki problem napravili su Zavodu nedavno kada su sa Terazija ukrali bronzanu spomen-ploču, posvećenu streljanim rodoljubima.
– Ukrali su je usred dana, dok su okolni radnici mislili da ustvari nešto popravljaju na spomeniku – ističe Koturova.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

„Bitka” taksista na aerodromu
Najava da će do početka takmičenja za pesmu „Evrovizije” aerodrom „Nikola Tesla” dobiti sopstvenu taksi službu nije se obistinila, ali je zato ponovo intenziviran sukob među taksi udruženjima, a sve na račun građana i stranih turista. Taksi prevoznici se ovoga puta spore oko prava na prevoz putnika koji su sleteli u beogradsku vazdušnu luku, a gradski inspektori uveliko ispisuju kazne i rasteruju „divlje” taksiste. Proteklih dana pljuštale su uvrede i pretnje, jer su se taksisti utrkivali ko će da zauzme povoljniju poziciju na terminalu za dolaske, pa je zato aerodromska služba odlučila da uvede red i ograniči broj vozila koja mogu da stoje na ovom mestu.
Zlatan Zlatković, vlasnik „Beogradskog taksija”, tvrdi da je iz „bezbednosnih razloga” naložio svojim vozačima da se ne spuštaju do terminala za dolaske.
– Kolege iz drugih taksi asocijacija su nam pretile i psovale majku zato što smo hteli da odvozimo putnike sa aerodroma. Dnevno dobijamo oko 150 poziva od ljudi koji izađu iz aviona, a mi ne možemo da ih prevezemo u strahu da ne dobijemo batine – naglašava Zlatković.
Iz ostalih taksi udruženja optužuju „Beogradski taksi” za nelojalnu konkurenciju zbog fiksne cene od 900 dinara po kojoj vozi putnike do aerodroma. Smatraju da im zbog toga ne treba dozvoliti da učestvuju u vožnji od aerodroma do centra grada.
Da bi se ova zavrzlama rešila u korist putnika, rukovodstvo beogradske vazdušne luke u saradnji sa taksi udruženjima, Sekretarijatom za saobraćaj i policijom uvelo je nov sistem rada taksi vozila na aerodromu. Formirana su tri punkta, opremljena radio stanicama, na kojima će službenici dežurati 24 časa, a ispred terminala za dolaske obeleženo je pet mesta za parkiranje taksi vozila, s tim što najviše dva automobila mogu da budu na parkiralištu. 
– Čim se mesto isprazni, radnik aerodroma javlja dispečeru taksi službe koji se nalazi na parkingu da je mesto slobodno. Dispečer tada proverava da li na spisku vozila ima onih koja su odlukom Grada dobila dovoljno bodova da bi posedovala luks kategoriju, pa ih tek onda šalje ispred Terminala 2. Trenutno na spisku ima više od 2.000 vozila koja ispunjavaju najviše standarde, ali će on redovno biti dopunjavan – objašnjavaju iz Službe za odnose s javnošću aerodroma „Nikola Tesla” i naglašavaju da će ovakav način rada ostati na snazi i po završetku „Evrosonga”.   
Beogradski aerodrom otvorio je i telefonsku liniju za žalbe putnika na eventualne neprijatnosti koje mogu doživeti od taksista. Ukoliko putnicima vožnja bude naplaćena više nego što je propisano zvaničnim cenovnikom, moći će to da prijave na broj telefona 209-7373 ili na imejl [email protected]
– Pre nego što smo uspostavili novi sistem pružanja taksi usluga pravili smo video zapise o prestupima pojedinih taksista i sada podnosimo krivične prijave protiv tih lica – ističu u aerodromskoj Službi za odnose s javnošću i napominju da su svi taksisti dužni da usluge pružaju po cenovniku koji im je propisao Grad.
Iz Sekretarijata za inspekcijske poslove poručuju da su inspektori uveliko krenuli u akciju kontrole taksista i to ne samo na aerodromu, već i na ostalim „problematičnim” lokacijama.
– Od ukupno 163 krivične prijave, 24 je podneto protiv taksista na aerodromu, 57 protiv onih koji su napravili prestupe na železničkoj i autobuskoj stanici, 49 prijava odnose se na taksiste sa Trga Republike, a 33 prijave podnete su protiv taksista kod Narodnog pozorišta. Kazne za ove prekršaje su do 250.000 dinara, budući da se približava „Evrosong” nastavićemo sa svakodnevnom kontrolom na ovim lokacijama koja će biti još rigoroznija – poručuje Uglješa Mitrović, pomoćnik gradskog sekretara za inspekcijske poslove.
Očekuje se da će ovi metodi uroditi plodom i da će neljubazni taksisti koji po hodnicima aerodroma vuku putnike za rukave, a posle im naplaćuju astronomsku cene prevoza, uskoro postati prošlost.

Mandati stranaka u skupštinama većih gradova Srbije
Na izborima u nedelju građani su glasali i za odbornike u skupštinama gradova.
Tako su na primer u Nišu isti broj odborničkim mesta dobile liste „Za evropsku Srbiju- Boris Tadić ”i Srpske radikalne stranke. Po 18. Sedam odbornika u drugom po veličin gradu u Srbiji imaće G 17 plus, SPS, i koalicija DSS- NS. LDP će imati četiri odbornika.
U Novom Sadu je „Za evropsku Srbiju Boris Tadić” osvojila 30 a za njima su radikali sa 26 mesta za odbornike. ivša gradonačelnica Maja Gojković imaće sedam odbornika.
Koalicija DSS-NS će imati 5 a mađarska koalcija jedno mesto.

Za početak „Slepilo”
Od našeg specijalnog izveštača 
Kan – Brazilski reditelj Fernando Meireljes vratio se posle šest godina u Kan, u mesto zahvaljujući kojem ga je, posle ponoćne projekcije debitantskog filma „Božji grad” 2002. godine, upoznao ceo svet. Njegovom filmu „Slepilo” pripala je čast da sinoć svečano otvori 61. Kanski filmski festival i započne trku za prestižnu „Zlatnu palmu”.
Pošto je u međuvremenu za film „Stalni baštovan” osvojio i nominaciju za Oskara i zaradio 81 milion dolara (jedan Oskar je otišao u ruke Rejčel Vajc za najbolju žensku ulogu), Meireljes se na globalnom filmskom planu etablirao kao prestižni reditelj, te ne čudi odluka festivalskog čelnika Tjerija Fremoa da baš ovom autoru ukaže tako veliku čast. Uz to, Meireljesovo „Slepilo” je film koji je unapred prodat već u 42 zemlje sveta!
Ovaj brazilsko-kanadsko-japanski film (Meireljes se i dalje drži nezavisnih producentskih kuća) gorka je drama, film katastrofe u kojem se čovečanstvo suočava sa epidemijom misterioznog slepila, na koju je jedino, neobjašnjivo, imuna glavna junakinja, sredovečna domaćica, doktorova supruga (Mark Rafalo), u izvrsnom tumačenju Džulijen Mor. Film je nastao prema istoimenom bestseleru nobelovca Žozea Saramaga (Meireljes je prava otkupio još 1995. godine, a adaptaciju i scenario poverio kanadskom glumcu, producentu i piscu Donu Mekelaru), u kojem pisac istražuje dobru i lošu stranu ljudske prirode, sebičnost, oportunizam, indiferentnost, ali i saosećanje i ljubav i odgovornost prema bližnjem.
I, dok je kod Saramaga priča uzdignuta na gotovo metafizički nivo, kod Meireljesa je sve podređeno zakonitostima filmske dramaturgije. Čak i previše. Ipak, atmosfera kolapsa čovečanstva usled sveopšteg gubitka humanosti, zahvaljujući Meireljesovom minimalističkom rediteljskom postupku i hiperrealističkoj fotografiji, uverljiva je do zastrašujućeg, a važan doprinos celokupnom utisku filma dali su glumci. Osim Morove  – i Mark Rafalo, Gael Garsija Bernal, Deni Glover i Alis Braga.
Sinoć su crvenim tepihom do svečanog ulaza velikog Teatra Limijer prošetali i članovi ovogodišnjeg oficijelnog žirija, predvođeni američkim glumcem, rediteljem i producentom – Šonom Penom. Kada su nedavno Tjerija Fremoa upitali da li je izborom Pena za predsednika žirija želeo da nagovesti koncept festivala i kretanja na filmskoj sceni, festivalski čelnik je, između ostalog, rekao i sledeće:
– Šon Pen je kao glumac i filmski stvaralac nesporan. On predstavlja drugačiji glas Amerike, onaj koji se sluša i ima uticaja u poslednjih deset godina. S druge strane, Pen je čovek otvorenog uma, voli inostrane filmove, ume da uživa u njima i siguran sam u njegov estetsko-vrednosni sud.
Za većinu kanske filmske populacije ovakvo Fremoovo obrazloženje je apsolutno prihvatljivo, ali tradicionalni festivalski „katastrofičari” i poklonici „teorija zavera”, već su izašli sa tezom da se sa Šonom Penom kao predsednikom već sada može reći ko će biti pobednik. Nema sumnje, uzvikuju oni, sve je namešteno kako bi „Zlatnu palmu” osvojio Klint Istvud za film „Changeling” („Prevrtljivac”)! Neka im bude!

Ajnštajnovo pismo na aukciji
Pismo poznatog fizičara Alberta Ajnštajna (1879–1955), u kojem je izneo svoje religiozne stavove, naći će se danas na aukciji u Londonu, posle 50 godina čuvanja u privatnom vlasništvu. Kako prenosi britanski „Gardijan”, procenjuje se da će pismo čuvenog nobelovca na javnoj aukciji dostići sumu od čak 8.000 funti. Pisano rukom i datirano 3. januara 1954, godinu dana pre autorove smrti, malo poznato pismo bilo je namenjeno filozofu Eriku Gutkindu koji je naučniku poslao kopiju svoje knjige „Izaberi život: Biblijski poziv na revolt”.
Ajnštajnovo pismo, ističe se u britanskom listu, može da posluži kao potvrda ali i nastavak postojećih debata koje se tiču njegovih stavova o religioznim pitanjima. Dobro znana naučnikova rečenica: „Nauka je bez religije hroma, i obrnuto, religija je bez nauke slepa”, do sada je nailazila na brojna tumačenja vernika i ateista, koji su želeli da dokažu na čijoj je strani bio poznati genijalac.
Iako se u nekim knjigama već izjašnjavao o ovim pitanjima, pomenuto pismo svedoči da poznati teoretičar nije delio religiozna ubeđenja, štaviše, držao ih je za „dečju praznovericu”. U pismu, između ostalog, stoji: „Reč bog za mene nije ništa više do izraz i plod ljudske slabosti, a Biblija zbirka poznatih, ali i dalje primitivnih legendi koje su, pri svemu tome, veoma detinjaste. Nema te interpretacije koja ovo može da promeni niti mene da razuveri”.
Ajnštajn, inače rođeni Jevrejin, takođe je odbijao ideju o Jevrejima kao „izabranom narodu”, govoreći da je jevrejska religija kao i sve ostale, a jevrejski narod kojem, kako je isticao, sa zadovoljstvom pripada, nema drugačije kvalitete od ostalih ljudi na planeti, sem što su zaštićeni od najgore pošasti zbog nedostatka vlasti, govorio je Ajnštajn kome je nuđeno da bude i predsednik jevrejske države, što je on odbio.
Pomenuti Ajnštajnovi pogledi često su uklapani u stereotipe kojima ovakve izjave lako mogu da podlegnu. Sporilo se i oko toga u kakvom odnosu poznati nobelovac vidi znanje i veru. Naime, među naprednim duhovima vladalo je ubeđenje da veru u što većoj meri treba da zameni znanje; i da vera koja ne počiva na znanju predstavlja praznoverje, pa je kao takvu treba suzbijati. Shodno tome, svrha nauke sastojala se u tome da otvori put ka mišljenju i znanju. 
Poznati fizičar, međutim, imao je respekta za religijske vrednosti ali šta je podrazumevao pod religijom mnogo je profinjenije i istančanije od onih reči koje se koriste u popularnim debatama. On je pisao o „kosmičkom osećanju religije” i želji da iskusi doživljaj „kosmičke celine”.
– Teško ćete naći bar jednog od naučnika bez ličnog religioznog osećanja. Ali to je drugačije od religije običnog čoveka, smatrao je autor teorije relativiteta i najpoznatije jednačine u istoriji.
Žestoko se protiveći da se Bogom smatra biće od koga se traži (moli) da nečiju želju nagradi ili nečiji strah kazni, Ajnštajn je držao da su takva osećanja bliska onima koje gaji dete prema svome ocu, dakle, biću u odnosu na koje stoji u ličnom odnosu, ma koliko duboko ono bilo obojeno strahopoštovanjem.
Ali svaki naučnik je, smatrao je Ajnštajn, opsednut osećanjem za „univerzalnu kauzalnost” i ushićen harmonijom prirodnih zakona koji otkrivaju inteligenciju takvih nadmoći da je, u poređenju sa njom, svako razmišljanje i delovanje ljudskih bića sasvim beznačajna refleksija.
Kao dodatna ilustracija može poslužiti i Ajnštajnov odgovor telegramskom pitanju njujorškog rabina Herberta S. Goldštajna iz 1929. Na pitanje: „Da li verujete u Boga? Stop. Odgovorite mi u 50 reči”, Ajnštajn piše: „Ja verujem u Spinozinog boga koji otkriva samog sebe u zakonitoj harmoniji sveta, ali ne u Boga čijije vlastita briga vera i činjenje ljudskih bića”. Ajnštajnov odgovor sadržao je svega 25 (nemačkih) reči.
Tumačima i pristalicama različitih učenja ostaje da iznova iščitavaju fizičareve reči i traže podtekst koji njima odgovara. No, kao što je on smatrao da će večita misterija sveta biti njegovo razumevanje, ne čude brojne analize i pojednostavljivanja. Ne treba, ipak, smetnuti sa uma, reči nobelovca da: „Stvari treba da budu najjednostavnije moguće, ali ne jednostavnije od toga”.
M. S.

Sjaj i raskoš Medičijevih
Specijalno za „Politiku” 
Budimpešta – U budimpeštanskom Muzeju lepih umetnosti do 18. maja traje izložba „Sjaj Medičijevih – umetnost i život renesansne Firence”. Preko 200 pozajmica iz 60 italijanskih muzeja i veliki broj eksponata koji su u stalnoj kolekciji Muzeja lepih umetnosti u Budimpešti, dočaravaju vreme u kojem se Firenca, zahvaljujući svojoj finansijskoj moći i uticajnim porodicama – naročito Medičijevima – etablirala kao kolevka renesanse.
Mikelanđelo Buonaroti, Broncino, Filipo Bruneleski, Lorenco Giberti, Đovani dela Robia, Andrea Mantenja, Verokio, Rafaelo, Donatelo, Filipo Lipi, Sandro Botičeli, Pjero di Kozimo, Leonardo da Vinči, Benvenuto Čelini, Đambolonja i Bernardo Buontalenti, nalaze se među velikim imenima koja stvaraju svoja remek-dela za različite članove porodice Mediči. Jedan deo njihovog bogatog stvaralaštva pokazan je na izložbi u Budimpešti koja je simbolično otvorena 24. januara, na dan kada je pre 550 godina krunisan mađarski kralj Matija Korvin koji je gajio tesne ekonomske i kulturne veze sa Firencom.
Firencom od 13. veka vladaju bankari i trgovci koji se kroz basnoslovne investicije u umetnička dela nadmeću u političkoj i ekonomskoj moći. Svoje bogatstvo grade na trgovini velškom vunom, svilom, začinima i pšenicom iz Ukrajine, a diktiraju i trgovačke uslove, prevoz robe morskim putem, osiguranja i zajam. Porodice Stroci, Tornabuoni, Puči, Paci, Mediči i Saseti investiraju svoj kapital u velelepne građevine i lepu umetnost, dotada još neviđenu u Evropi. O širokogrudosti mecena govori primer italijanskog vajara i arhitekte Lorenca Gibertija koji 1401. od Ceha suknara dobija narudžbu za bronzana vrata firentinske Krstionice koja koštaju dvadeset i dve hiljade florina – iznos jednak onome koji se izdvaja za odbranu firentinske Republike na godišnjoj osnovi!
Polovinom petnaestog veka dolazi do „hegemonije familije Mediči koja de fakto, a ponekada i de jure, drži vlast nad gradom, dok kasnije kao suverena dinastija dobija autokratsku moć nad Firencom i čitavom Toskanom”. (Antonio Paoluči, „Firenca i Mediči”). Medičijevi se krajem 14. i početkom 15. veka, zahvaljujući Đovaniju di Averdadu, poznatom kao Biči de Mediči, finansijski uzdižu iznad drugih familija. Kao osnivači Firentinske banke i partneri u srodnim branšama, oni stvaraju nacrte trgovačkih zakona, izdaju menice, daju novčane naloge i odlučuju o likvidacijama. Na izložbi „Sjaj Medičijevih”, „firentinski zlatni trgovački 15. vek” ilustruju dragoceni dokumenti, spisi, naučne rasprave, sporazumi i numizmatičkakolekcija. Firenca, koja i velikim delom doprinosi evropskoj modi svog doba, takođe je čuvena po svojim tkačkim radionicama koje pripadaju Cehu svilara ili društvuArtedellaSeta, naravno neraskidivo vezanim za Orsanmikele. Ova važna zanatska delatnost obrađena je i na izložbi, i nju predstavljaju dragocene tkačke mustre iz firentinske radionice od kojih mnoge nose znamenja porodice Mediči.
Kozimo Stariji nastavlja neimarske ambicije svog oca Đovanija Daverdada koji 1421. angažuje arhitektu i vajara Bruneleskija za rekonstrukciju Stare Sakristije Svetog Lavrentija, kasnije poznate kao „porodične crkve” porodice Mediči. Daverdado čini i prve korake u pružanju pomoći siromašnima i nejakima, i od Gibertija naručuje vrata za bolnicu Svete Marije, od Andreje dela Robije izgradnju Nove Svete Bogorodice, dok Bruneleski projektuje sirotište zvano Bolnica nevinih, a Pontormo početkom 16. veka oslikava enterijer bolnice Svetog Mateje.
Kozimo Stariji, koji je nasledio očevo oko za lepu umetnost, započinje novu arhitektonsku modu izgradnjom velelepne renesansne palate u Vija Largo, koju će za svoje privatne rezidencije kopirati ostale ugledne firentinske porodice. Palatu Vile Largo krase dragoceni manuskripti iz antičkog doba i radovi italijanskih književnika na osnovu kojih porodica Mediči zasniva prvu biblioteku u gradu, na početku pristupačnu samo duhovnicima. Biblioteka se kasnije seli u građevinu, pridodatu crkvi Svetog Lavrentija, koju oslikava Mikelanđelo. Po svojoj smrti 1464. Kozimo Stariji, veliki trgovac, mecena i nekadašnji ambasador Firence, dobija naziv „oca otadžbine” (pater patriae) zbog velikih zasluga. Njegov lik će krasiti zavetnu medalju u zlatu koju je u drugoj polovini 15. veka iskovao Pizanelo, a interesantna je po tome što predstavlja prvu medalju na kojoj je pokazan klasičan renesansni portret.

Kolekcionar fotografija
Vojin Mitrović (71), laborant u studiju za obradu fotografija u Parizu, u toku 35 godina duge karijere radio je sa najvećim imenima svetske fotografije. U Beogradu, u Galeriji „Artget” na Trgu Republike, izložio je snimke majstora koji su mu, u znak zahvalnosti za dobro obavljen posao, poklanjali svoja remek-dela. Mitrović je od 1964. godine sakupio oko 300 fotografija koje su, beležeći istoriju, i same postale njen nerazdvojivi deo. Od legendarne fotografije Če Gevare, preko rata u Kuvajtu, do panoramskih fotosa Sao Paola i Pariza. Mitrovićeva izložba traje do 18. maja. 
Vojin Mitrović je daleko dogurao posle završene škole za fotografe u rodnoj Foči. Početkom šezdesetih godina prošlog veka, stigao je u Beograd, gde se zaposlio u foto-radnji u Vasinoj ulici. A 1964. godine uputio se u Pariz.
– Krenuo sam sa jednim drugom, imali smo nameru da, pre nego što se oženimo, proputujemo celi svet. Sve što sam imao, uključujući i moju „vespu”, ostavio sam bratu. Prva stanica nam je bila Pariz, priseća se Vojin.
Istog dana po dolasku u grad svetlosti, Mitrović je našao posao u jednoj foto-radnji kao retušer. Trebalo mu je osam meseci da nauči jezik, a onda se zaposlio u firmi „Piktorijal servis” i tu proveo plodnu karijeru. Putovanje oko sveta dogodilo se kasnije nego što je planirao.
– Sarađivali smo sa fotografima iz čuvene firme „Magnum”. Kod nas su dolazili najveći fotografi poput Robera Kape, Frederika Brenera, Dejvida Sejmura i Anrija Kartijea Bresona, od koga sam na poklon dobio prvu fotografiju. Stekao sam i dva prijatelja, Renea Burija i Žozefa Kudelku. On je prošle godine na Kubi imao izložbu posvećenu celokupnom opusu –kaže Mitrović.
Vrlo brzo po dolasku u Pariz, Mitrović je u toku burnih noći upoznao tada dvadesetogodišnju Brižit, sa kojom i danas živi u srećnom braku. Imaju ćerku Karol i sina Aleksandra.
– Svaki fotograf traži laboranta koji može da napravi fotografiju kakvu baš on želi. Odlično znam svoj posao, a s obzirom na to da sam neposredan i lako ostvarujem kontakte, uvek su tražili, i dan-danas me traže. Sarađujući sa fotografima bio sam u Tokiju, Londonu, Barseloni, Njujorku, Londonu, Meksiku, svuda – objašnjava Mitrović.
Kaže da je sve fotografije dobijao na poklon, poput onih koje prikazuju zapaljene naftne bušotine u toku rata u Kuvajtu 1991. godine. Autor Sebastijano Salgado je iz neposredne blizine fotografisao šikljanje nafte. Među eksponatima u beogradskoj galeriji je i fotografija iz Južne Koreje, na kojoj se vidi američki vojnik u prisnom razgovoru sa lokalnom noćnom damom, zatim Pikaso uslikan u Koridi u Nimu. Na jednoj fotografiji Manuela Ramosa, takođe u Mitrovićevom vlasništvu, vidi se ulazak meksičkih revolucionara Panča Vilje i Emilijana Zapate u Meksiko Siti.
Vojin Mitrović kaže za sebe da je majstor za crno-belu fotografiju i da mu ne pada na pamet da se bavi digitalnom obradom slika. Negative i dalje obrađuje u laboratoriji. Na izložbi je postavljeno i jedno njegovo autorsko delo, fotoportret Salvadora Dalija.
– Poznavao sam ga, bio je sasvim normalan kada razgovaraš nasamo sa njim. Ali, čim u društvu ima više ljudi, odmah je počinjao da se glupira, veli Mitrović.
-----------------------------------------------------------
Dobra ideja francuskog ministra kulture
Negativ fotografije na kojoj je zabeležena panorama Pariza pored Sene, takođe obrađena u Mitrovićevoj laboratoriji, zapečaćena je u jednoj kutiji i smeštena daleko od javnosti za sledećih 200 godina. Vojin Mitrović kaže da je ideja jednog francuskog ministra kulture bila da se 30 najboljih fotoreportera angažuje u fotografisanju raznih predela u Francuskoj. Oko 500 snimaka je sklonjeno, sa obavezom da budu otpečaćeni i prikazani tek za dva veka, kao svedočanstvo o promenama na licu Pariza i Francuske.

SAD preti Rijadu
Vrh američkog političkog establišmenta više ne krije nervozu zbog preskupe cene nafte pred početak sezone godišnjih odmora u SAD.Uoči posete američkog predsednika Džordža Buša najvećem svetskom izvozniku nafte Saudijskoj Arabiji, u petak, grupa demokratskih senatora zatražila je da Vašington zaustavi izvoz oružja Rijadu, ukoliko Kraljevina ne poveća proizvodnju crnog zlata i ne utiče na snižavanje cene crnog zlata. Američki Senat istovremeno je izglasao odluku o privremenom prekidu dopune strateških rezervi crnog zlata, uveren da i ta budžetska stavka utiče na rast cene nafte na tržištu!
Paprena cena nafte u SAD u godini predsedničkih izbora glavna je tema Bušove posete Rijadu, ali posmatrači nisu uvereni da će američki predsednik u Saudijskoj Arabiji izdejstvovati povećanje izvoznih kvota sa sadašnjih 9,2 miliona barela dnevno. „Amerikanci danas precenjuju svoj uticaj  među vodećim izvoznicima nafte. Na tržištu petroleuma ne manjkaju bogati kupci. Više od polovine svoje nafte Saudijska Arabija danas izvozi u Aziju... U Kini danas na svakih 1000 ljudi dolazi po 10 automobila. U SAD 1000 ljudi prosečno poseduje 480
automobila. Odnos bi uskoro mogao drastično da se promeni: Kina bi već 2015. godine mogla postati najveće tržište automobila na svetu”, prenosi londonski „Fajnenšeltajms”. Preskupa nafta je neumitno glavna tema Bušovih pregovora u Rijadu: za prosečnog Amerikanca benzin i dizel sve su skuplji.
Cena galona benzina u Americi dostigla je juče rekordnu prosečnu cenu od 3,7 dolara, dok je dizel još više poskupeo. Galon dizela na američkim pumpama dostigao je nezabeleženu cenu od 4,39 dolara.
Nervoza vrha američkog političkog establišmenta zbog preskupe nafte i najnovije premišljanje Irana da eventualno smanji izvoz petroleuma približili su juče barel ceni od 127 dolara (126,98 ).
Azijske berze munjevito su reagovale na izjavu iranskog predsednika Mahmuda Ahmadinežada da Iran razmatra smanjivanje izvoza nafte. Drugi izvoznik u redovima OPEK-a, Iran trenutno izvozi oko 4,2 miliona barela dnevno. Bilo kakva odluka Teherana o redukciji izvoza nafte uoči letnje sezonena severnoj hemisferi, podstakla bi nov krug zebnje berzi da nafte i derivata, posebno dizela, letos neće biti dovoljno na globalnom tržištu, prenose agencije.
Jučerašnje objašnjenje zvaničnog Teherana da „razmatranje o smanjivanju izvoza nafte ne znači istovremeno momentalnu redukciju”, tek delimično su primirili raspoloženje na svetskim berzama sirovina.
Cena barela lake američke nafte sa junskim datumom isporuke spustila se na 125, 29 dolara u atmosferi teskobnog iščekivanja redovnih zvaničnih izveštaja o stanju rezervi nafte na tržištu najvećeg potrošača SAD.
Ishod Bušovih razgovora u Rijadu, stanje rezervi nafte u SAD pred zvanični početak sezone godišnjih odmora 29. maja, nivokineskog uvoza petroleuma nakon tragičnog zemljotresa... među glavnim faktorima su najnovije runde rasta cene nafte na svetskom tržištu.

Gutenberg u Valjevu
Valjevo –Da je kojim slučajem živ otac štamparstva Gutenberg, verujemo da bi bio stanovnik grada na Kolubari. Jer Valjevo je, srazmerno svojoj veličini, jedan od retkih, ako ne i jedini grad na Balkanu u kojem je registrovano čak 70 malih, srednjih i većih štamparija.Pojedine od njih, kao što je štamparija izdavačke agencije „Valjevac”, poodavno nose epitet lidera grafičke industrije u ovom delu Evrope.
Kao i većina fenomena, ovo „čudo” se desilo posle jednog u nizu tranzicionih lomova.Naime, nakon iznenadne propasti „Valjevske štamparije”, a bila je jedna od najuspešnijih u bivšoj Jugoslaviji, nekoliko stotina grafičkih radnika našlo se na ulici. Njihovo očajanje i danguba, međutim,nisu bili dugog veka.
Kao po kakvoj komandi, ponajviše u sopstvenoj režiji i prevrtanju „slamarica”, mnogi od njih su nastavili sa poslom koji su najbolje znali.Od početka 21. veka u Valjevu je registrovano i s uspehom radi 70 malih, srednjih i većih štamparija, u kojima je uhlebljeno više od 500 grafičara. Mnoge imaju najsavremeniju opremu, ali od nelojalne konkurencije nema ni zbora.Naprotiv, svaka štamparija se specijalizovala za određene programe, uz punu solidarnost i saradnju.
Bogoljub Pantelić, vlasnik štamparije „Bosis”, svojevremeno je počeo kao talentovani sito-štampar, da bi u međuvremenu postao lider u proizvodnji štampane kartonske ambalaže.U halama površine 2.800 kvadratnih metarasvakodnevno kod „Bosisa” na posao dolazi 70 radnika, ali i eksperata iz Evrope, koji izvode obuku na najsavremenijim štancmašinama.Valjevo je istovremeno i centar proizvodnje poslovne i reklamne galanterije, od rokovnika, kancelarijskog materijala, kalendara, do školskih svezaka i blokova.Primera radi, za „Unine”, „Publikove” ili „Odri printove” kalendare sa likovima Broza, Draže ili Če Gevare, kupci iz zemaljau okruženju pred svaku Novu godinu strpljivo čekaju u redu.
Ipak, na vrhu ove jedinstvene Gutenbergove kolonije u gradu na Kolubari i Srbiji je štamparija izdavačke agencije „Valjevac” u kojoj je zaposleno stotinak radnika. Uz savremenu tehnologiju i u startu visoko podignute poslovene „mete”, ona je više od deset godina lider u proizvodni etiketne robe ne samo na domaćem tržištu.Odnedavno, posle prelaska u novu proizvodnu halu površine 3.500 kvadrata, u pogon je puštena i najsavremenija digitalna robot mašina za duboku štampu,inače jedina u ovom delu Evrope.Robot koji dnevno „guta” 20 tona kartona bez greške realizuje visoke tiraže kutija za duvansku, farmaceutsku, konfekcijsku i druge industrije. Ovog „vanzemaljca” prati jedna druga mašina, koja je za sada instalirana samo u Francuskoj, Italiji i Portugalu, poznatim kao zemljama vina.Njeno aktiviranje ocenjeno je kao vrlo bitno, jer vinarstvo u Srbiji iz godine u godinu ide uzlaznom linijom.
Vojislav Jovanović, jedan od idejnih tvoraca i suvlasnika „Valjevca” kaže da je grafička industrija kod nas, ali i u svetu, velika i ozbiljna avantura.Međutim, istovremeno dodaje da Valjevci, koji su se sa „Nojevom barkom” nasukali na grebene Povlena, Maljena i Medvednika,imaju prirodni dar za razne izazove. Prezadovoljan je što duže vreme u krugovima ove privredne grane opstaje krilatica: „Ono što ne može da se odštampa u Valjevu, ne može ni na Balkanu”. Uveren je da će taj opseg iz godine u godinu biti i širi i duži.

Cepter okleva, neka se pripremi Goran Novaković
Biznismen Filip Cepter, čija je ponuda za kupovinu beogradske Industrije motora i traktora bila najbolja, ni juče Agenciji za privatizaciju nije dostavio bankarsku garanciju na 12 miliona evra. Razlozi za ovakvo oklevanje nisu poznati, a najbolji ponuđač Agenciju nije obavestio ni o tome da li možda odustaje od kupovine.Budući da se za dostavljanje garancije čeka poslednji čas, već se čuju prognoze da je i ovaj tender propao, između ostalog i zato što su pooštreni uslovi zaduživanja kod banaka, i to stranih, koje mogu da finansiraju velike transakcije.
(/slika2)Rok za dostavljanje garancije ističe danas, a uAgenciji za privatizaciju kažu da akokonzorcijum Cepterove švajcarske firme „Houm, artend servisis” islovenačke „SIPStrojnaindustrije” ne ispuni svoju obavezu – privatizacioni savetnik će predložiti ili novo produženje roka ili raskid ugovora i početak pregovora sa drugorangiranim na tenderu. U tom slučaju pregovori o prodaji ovog preduzeća započeće se sa konzorcijumom firmi „Neverfild limitid” sa Devičanskih ostrva i poljskim proizvođačem traktora firmom „Pol-Mot Varfarma”. U ovom konzorcijumu za javnost je najpoznatije ime Gorana Novakovića, bivšeg ministra energetike iz vlade Zorana Đinđića.
Ugovor o prodaji IMT-a sa Cepterom potpisan je 11. aprila, a rok za dostavljanje garancijevećjednomje produžen. Zakonskih prepreka da se rok još jednom produži, međutim, nema. Tek uplatom kupoprodajne cene od 121 milion evra i dostavljanjem garancije od 12 miliona evra Cepter i njegovi partneri iz Slovenije mogu da uđu u posed. Svrha ove garancije je da država ima obezbeđenje u slučaju da kupac ne investira onoliko sredstava koliko je ugovorio. „Neverfildlimitid” je, inače,ponudio 109,3 milionaevraiulaganjaod 13 milionaevra.
(/slika3)Na trećem mestu po veličini ponude je „Agri investments”, čiji su članovi „MPC propertis” iz Beograda, u vlasništvu biznismena Petra Matića, i firma „Adrijano korsi” iz Italije, koji su za kapital ponudili ukupno 76 miliona evra, ali ne i za investicije, istakavši u svojoj ponudi da trenutno ne nameravaju da ulažu u pomenuto preduzeće.
Prvi tender za prodaju IMT-a bio je neuspešan, jer nije stigla nijedna obavezujuća ponuda, a drugi tender raspisan je 16. jula prošle godine i na njemu su mogle da učestvuju firme koje se najmanje poslednje tri godine bave proizvodnjom poljoprivrednih mašina i traktora i čiji je prošlogodišnji prihod bio veći od 20 miliona evra.
U vlasništvu IMT-a je plac od 35 hektarau Novom Beogradu na kome je nekoliko hala i poslovnih objekata.

Strani investitori čekaju reformsku vladu
Siguran sam da će nova srpska vlada zadržati kurs reformi i obnove započet pre osam godina, izjavio je direktor kancelarije Italijanskog instituta za spoljnu trgovinu u Beogradu Fabio Korsi, izrazivši uverenje da će to otvoriti nove mogućnosti za proširenje saradnje dveju zemalja na ekonomskom planu.
On je svoju uverenost u produžetak reformskog kursa u Srbiji objasnio činjenicom da se sada oko 56 odsto srpske spoljne trgovine obavlja s Evropskom unijom.
Perspektive srpske ekonomije su dobre, ocenio je Korsi, navodeći da je naša zemlja protekle godine ostvarila značajan rast izvoza od 26,2 odsto, u odnosu na 2006, ali i uvoza – koji je lani uvećan 27,7 procenata, uz istovremeni porast glavnih makroekonomskih pokazatelja. „Veliki projekti koji su započeti, ili koji treba u narednom periodu da postanu operativni, pogotovu u infrastrukturnim sektorima i energetici, svakako će otvoriti nove mogućnosti saradnje sa italijanskim firmama”, ocenio je Korsi.
On je ukazao da saradnja sa italijanskim kompanijama predstavlja veoma bitan deo ukupnih ekonomskih veza Beograda i Brisela. „Stabilno prisustvo velikih italijanskih preduzeća u Srbiji, pre svega u sektorima bankarstva i osiguranja (Unikredit, Findomestik, Banka inteza, Grupa Đenerali, Fondijarija), a tokom narednog perioda i FIAT-a, predstavlja snažan podsticaj i za druge italijanske firme i daje odličnu osnovu za dalje investicije”, naglasio je Korsi.
Italijanske firme su uvek bile među glavnim investitorima u Srbiji, rekao je Korsi, podsetivši da su kompanije iz njegove zemlje imale zapaženu ulogu u procesu privatizacije srpskih preduzeća koji je počeo 2000. godine.
Italija je od 2000. do 2007. godine, ako se imaju u vidu samo podaci o direktnom plaćanju, uložila u srpsku ekonomiju oko 400 miliona evra, rekao je Korsi, dodavši da je tačan iznos italijanskih investicija svakako bio veći, ako su uzmu u obzir i ulaganja obavljena posredstvom trećih zemalja, investicije u materijalnim dobrima i poslovna aktivnost brojnih manjih i srednjih preduzeća na srpskom tržištu.
Prošle godine Italija je bila najveći kupac srpske robe među članicama EU, jer je njen uvoz iz Srbije vredeo 800 miliona evra, 7,9 odsto više nego 2006.
Podaci Instituta pokazuju da je Italija lani bila treća zemlja u EU po vrednosti ostvarenog izvoza u Srbiju, gde je plasirala robu za 1,3 milijarde evra, ili 32 odsto više nego 2006. godine. Italija je u Srbiju uglavnom izvozila vozila, mašine i tekstil, dok je srpski izvoz u Italiju prvenstveno obuhvatio gvožđe, čelik, nemetale, trikotažu i proizvode od plastike.
Tanjug
----------------------------------------------------------
Srbija će postati lider na Balkanu
Novi Sad – Verujem da Srbija ulazi u miran politički period i da će veoma brzo postati lider privrednog razvoja i centar ekonomske moći na Balkanu, izjavio je juče ataše za poljoprivredu ambasade SAD u Beogradu Hasan Ahmed prilikom posete 75. međunarodnom poljoprivrednom sajmu u Novom Sadu.
Ahmed je, u razgovoru sa generalnim direktorom Novosadskog sajma Aleksandrom Andrejevićem, rekao da su Beograd i Srbija oduvek bili centralni deo Balkana, naglašavajući da je politička stabilnost ključni faktor za privrednike i investitore.
Andrejević je američkog atašea upoznao sa doprinosom ovog, najvećeg sajma agrobiznisa u jugoistočnoj Evropi, promociji poljoprivrede u Srbiji. Tanjug

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Policija protiv „mangupa u sopstvenim redovima”
Niš – Nedavno je u Okružnom sudu u Prokuplju završeno suđenje pripadnici MUP-a Srbije Nataši Milenković, optuženoj za falsifikovanje dokumentacije i zloupotrebu službenog položaja. Nataša, koja je do suspenzije radila u Policijskoj stanici u Merošini, proglašena je krivom i osuđena jeu prvostepenom postupku na dve godine zatvora, jer je, obrazloženo je u presudi, na radnom mestu proneverila oko dva miliona dinara.
Ovaj slučaj službenice niške Policijske uprave, bar kada je u pitanju protivzakonito postupanje i izvršenje krivičnih dela od strane pripadnika MUP-a Srbije u Nišu, nije i jedini. Kako je za „Politiku” rekla Lidija Pavlović, portparol PU Niš, tokom prošle godine sprovedena su 22 postupka protiv zaposlenih u ovoj upravi zbog izvršenja krivičnih dela, i isto toliko postupaka vođeno je protiv pripadnika MUP-a koji su izvršili prekršaje.
– Ovaj broj od 22 krivična dela izvršilo je 18 pripadnika Policijske uprave Niš, šest službenika i 12 uniformisanih policajaca. Ovih 12 policajaca tokom 2007.godine izvršilo je 14 krivičnih dela. Tokom prošle godine utvrđeno je da su 22 pripadnika naše uprave izvršila isto toliko prekršaja, a od ovog broja je 14 uniformisanih i osmoro službenika u drugim sektorima Policijske uprave Niš – rekla nam je Lidija Pavlović.
Zanimljivo je, rečeno nam je, da je u odnosu na 2006., tokom prošle godine zabeležen značajan porast broja krivičnih dela koja su izvršili pripadnici policije u Nišu:
– Pretprošle godine utvrđeno je izvršenje osam krivičnih dela i to od strane tri uniformisana i petoro službenika drugih službi. U 2006.godini bilo je 19 prekršaja koje je izvršilo 18 pripadnika Policijske uprave Niš – rekla je za „Politiku” Lidija Pavlović.
Kada su prekršaji u pitanju najveći broj izvršen je nepoštovanjem Zakona o bezbednosti saobraćaja – u 2006.godini 11, a prošle godine 12, ali bilo je i drugih. Protiv svih pripadnika PU Niš, koji su izvršili krivična dela ili prekršaje pored redovnog zakonskog, vođen je ili se još uvek vodi i disciplinski postupak u samoj upravi. Kako nam je rečeno oni koji su zaduženi za javni red i mir i treba da brinu o bezbednosti građana, moraju da budu primer drugima. Zato se nikome ne gleda kroz prste i vodi akcija da se policija očisti od mangupa iz sopstvenih redova.

Zlostavljale vršnjakinju i sve snimale
Pirot – Da snimci zlostavljanja trinaestogodišnje devojčice iz pirotske Osnovne škole „8. septembar” od strane nekoliko njenih vršnjakinja nisu preplavili grad, ova brutalnost bi ostala „čaršijska tajna”. Roditelji zlostavljane devojčice revoltirani pokušajem da škola „zataška” slučaj, ali i sporim reagovanjem nadležnih organa, odlučili su da medijima saopšte šta se desilo njihovom detetu.Za sada nema reagovanja policije i tužilaštva, dok je direktor škole za danas najavio konferenciju za novinare.
Otac žrtve je težak srčani bolesnik. Bez obzira na rizik, roditelji i rodbina zlostavljane devojčice odlučili su da medijima prenesu ono što je njihovo dete pretrpelo od vršnjaka. Prema rečima žrtvinog strica, sve se desilo još prošle srede. Grupa devojčica koje pohađaju šesti, sedmi i osmi razred u osnovnim školama „8. septembar” i „Vuk Karadžić” u Pirotu prisilila je pomenutudevojčicu i njenu drugaricu da pođu s njima. Otete devojčice su najpre odvedene u praznu kuću jedne od malih izgrednica. Na snimcima načinjenim mobilnim telefonom, koji se mogu pronaći i na Internetu, vidi se kako žrtvu tuku i cepaju odeću sa nje, jer se opirala njihovim naređenjima da se sama skine. Žrtva je pretrpela i seksualno zlostavljanje, a sve to morala je mobilnim telefonom da snimi druga oteta devojčica.
Žrtva brutalnog vršnjačkog zlostavljanja nije odmah rekla roditeljima šta joj se desilo. Ona je sutradan slučaj prijavila razrednom starešini i pomoćniku direktora škole. Nezvanično saznajemo da su u školi svi upoznati sa slučajem, ali da je reakcija izostala. Direktor je juče odbio da komentariše događaj, ali je rekao da će „sve što ima reći na konferenciji za novinare”.
Zlostavljanu devojčicu su juče pregledali ginekolog i psihijatar, a sa njom je razgovarao i školski psiholog.  Roditelji su policiji i tužilaštvu podneli prijavu protiv zlostavljačica i očekuju da sve budu adekvatno kažnjene.
Među pirotskim osnovcima kruži priča da je devojčica zlostavljana zato što je komentarisala izgled jedne od onih koje su je kasnije napale. „Iznervirana” komentarom odlučila je da se osveti žrtvi i sa još nekoliko devojčica organizovala otmicu. Žrtvu zlostavljanja spasli su dečaci koje je jedna od zlostavljačica pozvala da im se pridruže. Kada su videli šta se dešava, dečaci su, prema rečima roditelja žrtve, sve to prekinuli i našli joj odeću da se obuče, s obzirom na to da je njena bila pocepana, i tako je spasli još veće nesreće.

Uhapšeni pljačkaši „Delta Maksi” marketa
Kriminalistička policija uhapsila je četvoročlanu organizovanu grupu za koju se sumnja da je ove i prošle godine opljačkala obezbeđenje preduzeća „SCP Internacional” kojeje obezbeđivalo transport novca „Delta Maksija”, saopštio je juče MUP Srbije.
Zbog sumnje da su počinili razbojništva, uhapšeni su Vladica R. (24), Zoran S. (40), Uroš P. (27) i Dragan P.(30),iz Beograda.
Policija sumnja da je ova četvorka, 31. jula 2007. godine, u Ulici pilota Mihajla Petrovića broj 4, i 8. marta ove godine, u Ulici Mile Dimić broj 16, na parkinzima „Maksi diskonta” opljačkala radnike obezbeđenja preduzeća „SCP Internacional” iz Beograda, koji su obezbeđivali transport novca preduzeća „Delta Maksi”.
Osumnjičeni su, u večernjim satima, maskirani „fantomkama” i uz pretnju automatskim oružjem i pištoljima, razoružali radnike obezbeđenja i oduzeli im službena vozila „SCP Internacional” u kojima su se nalazile vreće sa novcem od pazara.
(/slika2)U razbojništvu koje su počinili u julu 2007. godine oteli su „jugo floridu” u kojoj se nalazio pazar iz više „Maksi diskonta” i jednog objekta „Ce-marketa” u iznosu od 4.350.000 dinara. U martu ove godine razbojnici su oduzeli „fijat doblo” u kome se, u posebnom sefu, nalazilo oko 7.850.000 dinara.
Policija je prilikom pretresa stanova, koje su koristili osumnjičeni na teritoriji grada Beograda, našla oružje i ručne bombe, za koje se sumnja da su ih koristili prilikom razbojništava.
Osumnjičenima je određeno zadržavanje i oni će, uz krivične prijave, u zakonskom roku biti privedeni dežurnom istražnom sudiji nadležnog suda u Beogradu.
Policija nastavlja rad na slučaju.

PREDSEDNIK I VEĆINA
„Upozoravam stranke koje su izgubile na izborima da se ne igraju voljom građana i pokušaju da formiraju vladu koja bi Srbiju vratila u devedesete godine. Neću dozvoliti tu vladu i sprečiću je demokratskim putem”.
Ovo je u izbornoj noći rekao Boris Tadić. Uz to, Tadić je kritikovao i neke ,„neonacističke medije”, najavljujući da će nova vlada, uz reforme u policiji i vojsci, sprovesti i „reformu u medijima”.
Moram priznati da su me ove Tadićeve izjave iznenadile. Tadić ima mnogo zasluga za konsolidaciju demokratije u Srbiji. On se rešio ekstremista iz stranke i ogradio od njihovog ruiniranja parlamentarizma. Usmerio je stranku ka političkom centru i umerio njenu političku retoriku. Zahvaljujući tome, dobio je predsedničke izbore 2004. Nakon njih, poštovao je predizborni dogovor i nije rušio vladu. Kao predsednik republike, demonstrirao je kako treba poštovati institucije parlamentarizma. Učestvovao je, sa svim parlamentarnim strankama, u donošenju novog ustava. U vladi sa Koštunicom pošteno se držao dogovorene politike. Bio je lojalan partner, sve dok kosovski vir nije prenapregao vladin brod, pa se on raspao.
U izbornoj noći, međutim, kao da se pred nama pojavio neko drugi. Kao da je umesto Tadića pred novinare izašao Čedomir Jovanović. Naime, ideja da volja građana nije isto što i parlamentarna većina tipična je za LDP. Kada je Tomislav Nikolić izabran za predsednika skupštine LDP je odmah porekao legitimitet tom izboru. „Tačno je, za Nikolića je glasala većina”, objašnjavao je Jovanović („Poligraf”, 9. maj 2007), ,,ali ta većina nije demokratska, ta većina nije onakva kakva mora biti da bismo mi poštovali volju te većine”.
Zato je Jovanović 2007. tražio od Tadića da nikako ne daje mandat suverenističkoj većini. „Predsednik republike”, tvrdio je Jovanović, „nema ustavnu obavezu da bilo kome da taj mandat. Pored toga što ga neko uverava da postoji većina, pitanje je karaktera te parlamentarne većine. Ako ta parlamentarna većina ugrožava ono što u Srbiji predsednik republike, njen demokratski lider treba da čuva, onda oni ne smeju dobiti taj mandat”.
Da li je moguće da je Tadić na to mislio kada je rekao da će „demokratskim putem” sprečiti obrazovanje suverenističke vlade? Nevolja je u tome što demokratske ustanove funkcionišu samo ako u njima sede ljudi odani demokratiji. Ako se u njima nađu oni koji opstruišu sistem, demokratija se izvrgava u suprotnost. U parlamentarizmu se podrazumeva da predsednik republike sastav vlade poverava onom ko ima većinu. To se podrazumeva i u našem ustavu. „Kandidata za predsednika vlade Narodnoj skupštini predlaže predsednik republike, pošto sasluša mišljenje predstavnika izabranih izbornih lista” (čl. 127). Predsedniku, po slovu Ustava, nije zabranjeno da predloži i nekoga ko nema većinu. Ali, takav predlog je besmislen zato što ne vodi izboru nove vlade. Postupak će morati da se ponavlja sve dotle dok predsednik ne predloži mandatara iz skupštinske većine.
Šta se, međutim, dešava ako predsednik neće da predloži mandatara iza koga stoji većina? Takvu mogućnost moderni ustavi ne uzimaju u obzir. Zato je nije imao u vidu ni naš. Ali, po duhu Ustava, predsednik je sastavni deo postupka obrazovanja skupštinske većine. On pomaže da se ona lakše artikuliše i da se odredi mandatar. On je možda i glavni akter tog dela demokratskog procesa. Zato predsednik koji neće da predloži mandatara iza koga je uspostavljena većina krši duh Ustava. U demokratskom sistemu to utvrđuje Ustavni sud. A predsednik koji povredi Ustav biće smenjen. Smenu pokreće trećina narodnih poslanika, o čemu mišljenje, u roku od 45 dana, daje Ustavni sud. Na kraju, glasovima dve trećine poslanika, predsednik biva razrešen dužnosti (čl. 118).
Jasno je da se odbijanjem predsednika da mandat za sastav vlade poveri onome ko obezbedi skupštinsku većinu otvara najdublja politička kriza. Reč je o zaoštravanju političkih odnosa sa nesagledivim posledicama. Jovanovićeva ideja iz 2007. bila je da predsednik, vrdajući sa davanjem mandata, sačeka da prođe rok od 90 dana i tako iznudi nove izbore. Odgovor na to bilo bi pokretanje postupka pred Ustavnim sudom. Ali, taj postupak, zavisno od većine u Ustavnom sudu, mogao bi da potraje. Mogu samo da zamislim u kakvim bi se političkim turbulencijama Srbija našla. Pola stranaka bi organizovalo izbore, druga polovina smenjivala predsednika, pola Srbije bi priznavalo jednu skupštinu i vladu, druga polovina drugu.
I ja se, kao i drugi komentatori, nadam da je one večeri Tadića samo ponela euforija. Ali, činjenica da je na trenutak i on izgubio glavu svedoči o teškim političkim iskušenjima. Ovo su odlučujući dani za demokratiju u Srbiji. Cela elita za nju odgovara, a najviše oni koji su na vrhu. I baš ljudi na vrhu treba da znaju da im u tome nikakva „reforma medija” neće pomoći. Istina o izneveravanju demokratije, u ime čega god da se izvrši, teško da će moći da bude sakrivena.
Politički analitičar

Saborska delegacija posetila patrijarha
Prizivom Svetog duha u pridvornom hramu Svetog Simeona Mirotočivoga u Patrijaršijskom dvoru u Beogradu juče je počelo majsko redovno zasedanje Svetog arhijerejskog sabora SPC. Patrijarh Pavle prvi put od 1990. godine, kada je izabran za poglavara srpske crkve, zbog bolesti ne predsedava „crkvenoj skupštini”.
Na samom početku zasedanja, a pre utvrđivanja dnevnog reda, otvoreno je pitanje ko će umesto patrijarha predsedavati Saboru. Nezvanično se saznaje da episkopi nisu mogli da se dogovore da li će to biti mitropolit crnogorsko-primorski Amfilohije koji zamenjuje patrijarha u Svetom sinodu, ili mitropolit zagrebačko-ljubljanski Jovan kao najstariji mitropolit po proizvodstvu.
Episkopi su tada izabrali tročlanu delegaciju: episkop niški Irinej, episkop žički Hrizostom i episkop braničevski Ignjatije, koja je u popodnevnoj pauzi posetila patrijarha Pavla u Vojnomedicinskoj akademiji radi konsultacija i dobijanja uputstava za nastavak saborskog zasedanja.
S kakvim preporukama su se trojica vladika vratila sa VMA u Patrijaršijski dvor nije poznato, pošto episkopi tokom sabora poštuju „zavet ćutanja” i ne daju javne izjave.
Ukoliko bi većina odlučila da se ide na izbor novog 45. po redu poglavara SPC, redovno zasedanje bi bilo privremeno prekinuto i u nastavku bi bio raspisan vanredni sabor kojem bi po Ustavu SPC predsedavao najstariji po hirotoniji episkop, a to je episkop šabački Lavrentije.
Episkopi bi iz svojih redova birali tri kandidata. Imena onih koji osvoje najviše glasova bila bi stavljena u kamilavku. Posle molitve i priziva Svetog duha bilo bi izvučeno ime jednog episkopa koji bi bio izabran za novog poglavara srpske crkve. Na ovakav „apostolski način” izabran je i patrijarh Pavle. Posle ustoličenja novog patrijarha bilo bi nastavljeno redovno zasedanje Sabora.
U radu Sabora učestvuju svi arhijereji iz zemlje i inostranstva, njih 46 (37 episkopa, četiri mitropolita i vladike autonomne Ohridske arhiepiskopije). Zasedanje Sabora SPC iza zatvorenih vrata traje od jedne do dve nedelje i na kraju biva izdato zvanično saopštenje.

Nasilna smrt češća među muškarcima
Većina građana Srbije – 95 odsto – umire prirodnom smrću, pri čemu izrazito dominiraju smrti prouzrokovane oboljenjima krvnih sudova od kojih umire čak 57 odsto od ukupnog broja stanovnika koji umiru prirodnom smrću. Bolesti krvotoka fatalnije su za žene, jer je od 1991. godine, broj žena umrlih zbog ove bolesti porastao za 25 odsto, a muškaraca za oko 13 procenata. U razvijenijim zapadnim zemljama zabeležen je trend opadanja stopa smrtnosti od ovih uzroka, što je glavni razlog povećanja životnog veka u tim zemljama.
Prema podacima iz istraživanja „Smrtnost i uzroci smrtnosti stanovništva Srbije”, koje je sprovela profesor Ekonomskog fakulteta u Beogradu dr Biljana Radivojević, drugi najveći uzrok smrtnosti u Srbiji predstavljaju različite vrste malignih tumora, a naročito je poražavajući podataka prema kojem je u poslednjih 15 godina broj obolelih porastao za 40 odsto. Osim bolesti krvnih sudova i malignih tumora, koji su skoro ujednačeno uzročnici smrti i za muškarce i žene, postoje i određeni uzročnici koji su specifični za svaki pol.
Tako, kod muškaraca treći najčešći uzrok smrti su povrede, trovanja i nasilne smrti. Od posledica nasilja u 2006. godini stradalo je 5,3 odsto od ukupnog broja umrlih muškaraca i 2,2 odsto žena. U grupu nasilnih smrti spadaju nesrećni slučajevi, ubistva i samoubistva, a tu apsolutno dominiraju muškarci iz svih starosnih grupa, naročito oni od 15 do 34 godine. Paradoks je naročito izražen kada se ima u vidu da je ista ta grupa najmanje pogođena kod smrtnosti sa prirodnim uzrokom.
Na trećem mestu kod žena u 2006. godini bili su uzroci u grupi „Simptomi, znaci i drugi nenormalni klinički i laboratorijski nalazi”. Iza ovog složenog naziva kriju se uzroci smrti koji nisu jasni, a koji se u lekarskim evidencijama svrstavaju pod „ostalo”. Prema rečima Biljane Radivojević, u ova nedovoljno definisana stanja u većini slučajeva spadaju bolesti respiratornog sistema. Uočeno je da procentualno učešće ovih uzroka smrti zavisi i od nivoa zdravstvene prosvećenosti stanovništva, ali i od mogućnosti traženja i dobijanja adekvatne medicinske zaštite.
Kada je reč o prosečnom trajanju života, ljudi u Srbiji imaju razloga za zadovoljstvo, s obzirom na to da je očekivani životni vek danas za dvadesetak godina duži nego pre 100 godina. Naime, u prvoj polovini 20. veka muškarci su živeli 53 godine, a žene 56, dok je ta granica sada pomerena na 71 godinu kod muškaraca, odnosno 76 kod pripadnica nežnijeg pola. Kada se uporede podaci o našem prosečnom životnom veku sa trajanjem života u ekonomski razvijenijim zemljama, stiče se utisak da još nismo dostigli željeni nivo. U zemljama EU žene prosečno žive 81, a muškarci 75 godina.
Istraživanje dr Biljana Radivojević ukazuje da su se stope smrtnosti smanjivale u drugoj polovini 20. veka.
– Stope su se najviše smanjivale kod mlađeg stanovništva, odnosno kod odojčadi, dece i omladine. Stopa smrtnosti odojčadi u Srbiji (bez Kosova i Metohije) 2006. godine bila je nekoliko puta niža nego pedesetih godina prošlog veka i iznosila je oko sedam umrlih na 1.000 novorođenih – objašnjava Radivojevićeva i naglašava da ova stopa može biti još niža, te da tome treba težiti, budući da je ona u Japanu ili skandinavskim zemljama duplo manja nego kod nas.
Sem kod odojčadi, trend opadanja smrtnosti nastavljen je i kod ostalih, uglavnom mlađih starosnih grupa, a još je izraženiji kod ženskog stanovništva. U periodu od 1991. do 2000. godine prisutno je smanjenje stopa smrtnosti mlađeg stanovništva, dok su stope smrtnosti starijih od 50 godina samo blago opale ili stagnirale.
U svim starosnim grupama stopa smrtnosti muškaraca viša je nego kod žena, a najznačajnija razlika je u grupi sredovečnog stanovništva. Ovu razliku stručnjaci objašnjavaju delovanjem bioloških i socijalnih faktora. Budući da je uticaj biološke razlike među polovima na smrtnost još nedovoljno ispitan, jedini vidljivi razlozi su oni prouzrokovani socijalnim činiocima. Kao najčešći socijalni uzročnici veće stope smrtnosti jačeg pola navode se veća rasprostranjenost alkoholizma i pušenja i veća zastupljenost nasilnih smrti među muškarcima.
Dr Biljana Radivojević ukazuje na jedan statistički podatak po kojem smo usaglašeni sa svetskim trendovima. Naime, model vodećih uzroka smrti u Srbiji veoma je sličan sa onim u razvijenim zemljama.

„Evrovizija” rizična za homoseksualce
Na internet sajtu „Pink njuz”, koji se smatra najvećim gej servisom u Evropi, objavljen je tekst u kojem se osobama ovakve seksualne orijentacije savetuje da budu oprezni za vreme boravka u Srbiji.
„Vodite se zdravim razumom i diskretno se ponašajte u javnosti”, upozorenje je koji se na ovom sajtu stavlja u prvi plan, a obavljene su konsultacije sa ovdašnjim gej aktivistima i Britanskom ambasadom u Beogradu, koja je finansijski podržala izdavanje brošure „Kratak vodič kroz GLBT (gej, lezbo, biseksualci i transseksualci) Beograd”.
Prema rečima Borisa Milićevića, predsednika udruženja „Gej strejt alijansa” postoje realne pretnje za ugrožavanje bezbednosti homoseksualaca iz inostranstva, za koje se očekuje da će u velikom broju posetiti našu prestonicu u toku „Evrosonga”.
– Hteli mi to sebi da priznamo ili ne, srpsko društvo je prilično homofobično i prisutan je stalni rizik od iskaljivanja mržnje i netrpeljivosti. Manifestacija ovog tipa predstavlja magnet za gej populaciju koja pristiže iz razvijenijih zemalja i potrebno je da tim ljudima skrenemo pažnju na rizike kojima se ovde izlažu. Naročito su opasne ultranacionalističke organizacije kao što je na primer „Obraz”, a iskustvo je pokazalo, da kada oni prete to sigurno nije bezazleno – objasnio je Milićević.
On je rekao da „Gej strejt alijansa” zajedno sa svojim partnerima i prijateljima već duže vreme vrši pritisak na organizatore manifestacije i pripadnike MUP-a zaduženih za bezbednost da ulože maksimalan napor da ovaj događaj prođe bez incidenata i u najboljem mogućem redu kako se ne bi desilo da u svet pošaljemo negativnu poruku o Srbiji kao netolerantnoj i nedemokratskoj državi. Milićević je dodao da će njihova organizacija u skladu sa svojim mogućnostima preduzeti razne aktivnosti kako bi i sama maksimalno doprinela da se najavljivani incidenti i pretnje ne ostvare.
(/slika2)U brošuri koju je objavila „Gej strejt alijansa” izneti su podaci prema kojima se u Srbiji homoseksualnost tretira kao prihvatljiva jedino u slučajevima kada se ne pokazuje u javnosti. Na istom mestu objavljena je statistika koja pokazuje da dve trećine Srba drugačiju seksualnu orijentaciju doživljava kao bolest i da od vlade očekuju da razvije mere za njenu preventivu.
– Oko 70 odsto gej osoba u našoj zemlji je bilo izloženo fizičkom nasilju ili poznaju nekoga ko jeste. Upravo zbog toga smo se potrudili da obezbedimo povećane mere bezbednosti. Zaštita neće biti organizovana na principu da policija prati svaku osobu, nego će organizatori dobiti podatke o mestima na kojima će odsesti najveći broj homoseksualaca i te lokacije bi trebalo da budu posebno obezbeđene – istakao je Milićević.
U Informativnoj službi Ministarstva unutrašnjih poslova su nam objasnili da je „sasvim prirodno da svi koji borave u ovoj zemlji imaju pravo na jednak stepen zaštite, bez obzira na seksualnu orijentaciju.” Zvaničan odgovor o povećanom stepenu zaštite homoseksualaca, međutim, nismo dobili.
U službi obezbeđenja Radio-televizije Srbije, koja se bave obezbeđivanjem ove manifestacije, naglasili su da još nisu dobili nikakve instrukcije za povećan stepen obezbeđenja nekih gostiju.

I laserske harfe na sceni
Više nema scenskih nepoznanica za učesnike evrovizijskog polufinala, jer su tokom jučerašnjeg dana i preostali takmičari iz druge polufinalne večeri, koja je na programu idućeg četvrtka, imali „vatreno krštenje” u „Beogradskoj areni”, a odmah zatim i u „Sava centru”. Predstavnici Letonije, Hrvatske, Bugarske, Danske, Gruzije, Mađarske, Kipra, Makedonije i Portugalije isprobali su svoje scenske zamisli na bini naše najveće hale, da bi se nakon toga, po već ustaljenoj praksi, u „Sava centru” obratili predstavnicima medija.
Ovogodišnji predstavnici Letonije „Pirati s mora” otvorili su jučerašnji dan došavši u pres centar u kostimima u kojima će nastupati. Predvođeni Italijanom Robertom Melonijem, koji je prošle godine predstavljao ovu baltičku državu na finalu u Helsinkiju kao član „Bonapartija”, šestočlani sastav – po tri mladića i devojke, brzo je oživeo atmosferu pevajući zajedno sa prisutnim novinarima veselu disko-pop numeru „Vukovi s mora”, kojoj se u medijskim krugovima daju velike šanse za prolaz u finale.
Na pitanje da li je njihova pesma komponovana pre svega za mlađu publiku, Meloni je odgovorio da smatra da je „svaka osoba u srcu i dalje dete”.
Nakon Letonaca, konferenciju za medije su održali i „Kraljevi ulice”, ovogodišnji predstavnici Hrvatske. Ovu grupu, koja je iz trećeg pokušaja uspela da se plasira na završno takmičenje festivala, čine tri ulična muzičara koji duže od dve decenije sviraju zajedno. Za pesmu „Romanca”, kojom se ove godine predstavljaju u „Areni”, potražili su pomoć najstarijeg učesnika ovogodišnjeg izbora. Ovom muzičaru od 75 godina, koji sebe naziva 75 cents, ni poodmaklo doba nije smetalo da znanjem nekoliko stranih jezika zabavi sve prisutne u „Sava centru”. Hrvatski predstavnici su istakli da se odlično osećaju u Beogradu, „jer je to grad u komšiluku u kome imaju dosta prijatelja”.
Sledeća se predstavila još jedna susedna zemlja, Bugarska – grupi „Deep Zon” za izvođenje pesme „DJ, Take Me Away” priključio se i di-džej Baltazar. Pevačica Džoana je juče pokazala svoje fantastične glasovne mogućnosti, ali i atraktivan izgled, pa se Bugarima daju velike šanse da dođu i do samog evrovizijskog vrha. Razlog za to je pesma koja potpuno odskače od evrovizijskih standarda i modernošću komunicira sa ljubiteljima savremene elektronske muzike. Iako su najavili da su za svoj polufinalni nastup spremili iznenađenja, predstavnici Bugarske su otkrili da će na sceni „Arene” koristiti neobične instrumente poput skreč-gitare i laserske harfe.
Sajmon Metju, predstavnik Danske, došao je u „Sava centar” obučen u dres naše fudbalske reprezentacije. Metju je pohvalio organizaciju ovogodišnjeg festivala, obećavši da će dati sve od sebe u polufinalu. Danac je takođe rekao da planira da u budućnosti pohađa policijsku akademiju, ali da mu je muzika trenutno prioritet.
Gruziju ove godine predstavlja slepa pevačica Dijana Gurckaja. Odgovarajući na pitanje da li ima tremu što će nastupati pred 20.000 gledalaca, ona je odgovorila: „Iako nemam moć vida, u stanju sam da vidim sve, svojim srcem i dušom”. Gruzinka, koja je rodom iz ratom pogođene Abhazije, pevaće pesmu „Peace will come”.
I Mađarska ove godine ima predstavnicu. Pevačica Čezi je došla u Beograd sa baladom „Candlelight”. Iako postoji i verzija pesme na mađarskom jeziku, Čezi je objasnila zbog čega se odlučila za engleski:
„Maternji jezik mi mnogo znači, ali engleski razume mnogo više ljudi na svetu”.
Do kraja dana predstavili su se i preostali učesnici, a danas ponovo kreću probe učesnika iz prve polufinalne grupe, koja će u utorak otvoriti završnicu ovogodišnjeg „Evrosonga”.

„Višak” glasova za „manjak” mandata
Kako će tačno izgledati sastav novog saziva Narodne skupštine Srbije znaće se tek kad sve koalicione liste definitivno raspodele mandate na stranke koje su udružile snage u izbornoj trci. Za sada se sa sigurnošću može rećida su koalicije, što se ukupnog broja dobijenih glasova tiče, bile profitabilne, ali će upravo zbog ovog udruživanja neke od dosadašnjih parlamentarnih stranaka imati manje poslanika nego u prethodnom sazivu srpskog parlamenta.
U raspuštenom skupštinskom sazivu sedeli su poslanici 22 stranke, a u novom će ih najverovatnije biti 19. Tačan broj zavisi od nekoliko faktora, između ostalog, od toga ko će formirati novu vladu i da li će kandidati nekih stranaka koji su kandidovani na listama drugih partija zaista i dobiti poslanički mandat.
Posle saopštavanja rezultata izbora, Socijalistička partija Srbije proglašena je najvećim dobitnikom. Međutim, SPS, koji je u ovoj izbornoj trci učestvovao u koaliciji sa Partijom ujedinjenih penzionera Srbije i Jedinstvenom Srbijom, imaće dva ili tri poslanika manje nego dosada. Ukoliko Željko Vasiljević, predsednik Pokreta veterana Srbije, i sada dobije poslaničko mesto, SPS će imati 11 poslanika, dakle tri manje nego ranije. Jedinstvena Srbija Dragana Markovića Palme imaće jednog poslanika više nego do sada, a PUPS će prvi put postati parlamentarna stranka. No, bez obzira na ovaj „manjak” poslanika, SPS je sklopivši koaliciju profitirao na ovim izborima, jer će, sasvim sigurno, biti deo nove vlasti. Teško je utvrditi koliko je glasova SPS-u doneo PUPS, jer je ova stranka na prošlim izborima učestvovala u koaliciji sa Socijaldemokratskom partijom Nebojše Čovića, koje, ove godine, nije bilo u izbornoj trci. Sa Jedinstvenom Srbijom stvar je drugačija. JS je lane nastupao u koaliciji sa DSS–NS, a lane je u Jagodini ova koalicija osvojila 39,4 odsto glasova, SDP–PUPS 1,6 odsto, a SPS 5,07 odsto. Na minulim izborima, koalicija SPS–PUPS–JS „uknjižila” je 26,12 odsto što je 21,05 odsto više od SPS-ovog prošlogodišnjeg broja glasova. Koalicija DSS–NS je u Jagodini osvojila 7,7 odsto glasova na minulim izborima.
Socijalisti, međutim, ne moraju da brinu, pošto PUPS i JS sami odlučuju ko će biti poslanik iz njihovih redova, ali ne mogu da sklapaju bilo kakve koalicije samostalno. U slučaju da se odluče na takav korak, ostaće bez poslaničkih mandata, jer je Ivica Dačić, lider SPS-a, jedini ovlašćen da raspolaže blanko ostavkama svih 20 poslanika.
U koaliciji DSS–NS podela mandata je jednostavna, pa će DSS imati 21 poslanika, odnosno 12 manje nego do sada, a Nova Srbija devet, ili jednog manje nego u raspuštenom parlamentu.
Jednostavna je podela mandata i u koaliciji Mađarska sloga – Ištvan Pastor, pošto je, kako nam je rekao Balint Pastor, dogovoreno da prva četiri mandata pripadaju Savezu vojvođanskih Mađara. Tačno toliko je koalicija i osvojila, pa će SVM u novom sazivu imati jednog više poslanika nego do sada. Bošnjačka lista za evropski Sandžak – dr Sulejman Ugljanin dobila je dva mandata, koliko je imala i do sada, a iz kojih stranaka će biti poslanici zavisi od toga da li će ova lista učestvovati u novoj vlasti ili će biti opozicija.
Podela mandata u okviru liste Za evropsku Srbiju, koja je osvojila 102 mandata, najkomplikovanija je, jer je, prema koalicionim sporazumima, raspodela utvrđena u odnosu na to da li će lista osvojiti 100 ili više mandata, a od uticaja su i rezultati pokrajinskih izbora. Izvesno je da će G17 plus imati 24 mandata, odnosno pet više nego do sada. SDP Rasima Ljajića trebalo bi da ima četiri, ili jednog više. Liga socijaldemokrata Vojvodine ima tri garantovana mandata, ali bi mogla imati i pet s obzirom na to da je na pokrajinskim izborima ostvarila odličan rezultat. Dakle, LSV bi mogao imati jednog više, ili jednog manje poslanika u parlamentu nego do sada. Srpski pokret obnove dobiće četiri, ili, kako je rekao Aleksandar Čotrić, možda pet. SPO u raspuštenom sazivu nije imao nijednog poslanika. Jedan mandat trebalo bi da dobije Demokratski savez Hrvata u Vojvodini, a toliko je imao i do sada. Kad se sve sabere, Demokratska stranka će imati 66, ili 63 poslanika, odnosno šest ili tri više nego do sada.
Liberalno-demokratska partija Čedomira Jovanovića imaće 11 ili dva više nego do sada, a po jedno mesto će dobiti Demohrišćanska stranka Vladana Batića i Socijaldemokratska unija Žarka Koraća, koje su bile i sada, kao i na prethodnim izborima, na listi LDP-a.
Koalicija Albanaca Preševske doline opet će imati jednog poslanika. Najbrojnija partija u parlamentu biće ponovo Srpska radikalna stranka sa 78 poslanika, što je, uprkos većem broju osvojenih glasova, za tri mandata manje nego do sada.

Pao dogovor: Vučić gradonačelnik Beograda
Nepuna tri dana posle parlamentarnih, pokrajinskih i lokalnih izbora čini se da je na pomolu prva postizborna koalicija i to u Beogradu. Kako sada stvari stoje kandidat Srpske radikalne stranke za gradonačelnika Beograda Aleksandar Vučić ima realne šanse da glasovima odbornika svoje stranke, Demokratske stranke Srbije i Socijalističke partije Srbije bude izabran na tu funkciju.
Naime, posle jučerašnjih pregovora predstavnika ovih stranaka u sedištu SRS u Zemunu, portparol Demokratske stranke Srbije Andreja Mladenović izjavio je juče Tanjugu da je ta stranka podržala Aleksandra Vučića iz Srpske radikalne stranke za gradonačelnika Beograda.
Nešto manje direktni bili su u SPS-u, ali se iz izjave predstavnika te partije dalo naslutiti da Vučić ima i podršku socijalista.
–Došli smo do zaključka do koga su, mislim, došli i svi građani Beograda, a to je da su svoj glas na izborima dali za promene – rekao je Aleksandar Antić, šef beogradskog izbornog štaba socijalista, posle jučerašnjih razgovora.
Ove tri stranke i koalicije osvojile su na izborima 58 odborničkih mandata, a za većinu u Gradskom parlamentu potrebno je 56.
Javnom podrškom DSS-a Vučiću praktično je mogućnost stvaranja drugačije vladajuće koalicije na gradskom nivou svedena u domen teorije. Naime, drugačija vladajuća većina koja bi na mesto gradonačelnika dovela Vučićevog najvećeg konkurenta, Dragana Đilasa, kandidata liste za Evropski Beograd koja je osvojila najviše mandata, morala bi da uključi i socijaliste i Liberalno-demokratsku partiju, što je, bar sudeći po izjavama čelnika ove dve stranke, gotovo nemoguće.
Generalni sekretar Srpske radikalne stranke Aleksandar Vučić dan pre početka razgovora bio je uveren da će sa narodnjacima i strankama okupljenim oko socijalista postići dogovor, a za naš list je izjavio da veruje da će gradska vlada biti formirana za deset dana.
Prva runda razgovora oko nove gradske vlade nije mnogo potresla političare iz vrha gradskog DS-a gde i dalje veruju da će, na kraju, „demokratski” blok deliti vlast u Beogradu.
– Pregovori će potrajati, radikali su se prevarili ako misle da će sa DSS-om moći brzo da se dogovore. Imam iskustva u razgovorima sa njima, „teški” su pregovarači i svaku odluku mora da potvrdi glavni odbor. Dugo pregovaračko leto je pred nama– rekao je naš sagovornik iz DS-a koji je želeo da ostane anoniman.
Kako saznajemo, prvi sastanak predstavnika SRS, DSS i SPS protekao je u prijatnoj, gotovo u prijateljskoj atmosferi, pregovarači su razgovarali o pet principa formiranja vlasti, a za sada nije bilo reči o kadrovskim rešenjima.
A Srpska radikalna stranaka za danas je najavila konferenciju za novinare na kojoj će govoriti predstavnici te stranke, kao i DSS-a i SPS-a.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Socijalisti istrčali prvi krug
I posle jučerašnjeg skoro dvoiposatnog razgovora o novoj vladi sa Vojislavom Koštunicom i Velimirom Ilićem u Vladi Srbije, vodeći trio koalicije Socijalističke partije Srbije, Partije ujedinjenih penzionera Srbije i Jedinstvene Srbije potrudio se u razgovoru sa novinarima da ne kaže mnogo. Govorio je, zapravo, samo Ivica Dačić, lider socijalista, ali se iz njegovih odgovora nije moglo „pročitati” da li je zaista u izgledu dogovor o formiranju vlade sa „narodnjačkom koalicijom” i radikalima. Ipak, ako je vest koja je stigla juče kasno po podne tačna – da su se SPS–PUPS–JS i „narodnjaci” i radikali dogovorili da formiraju koaliciju u Beogradu, to bi moglo da znači i da se nazire „kostur” nove republičke vlade. Gotovo je nezamislivo da se na nivou Republike oformi drugačija koalicija nego u prestonici, čak i ako bi to neki od aktera priželjkivao. Beograd se smatra krunskim draguljem vlasti u Srbiji i teško je pretpostaviti da nije „uvezan” sa dogovorom o novoj Vladi Srbije.
Dačić je posle razgovora sa Koštunicom naveo da se razgovori sa koalicijom DSS–NS „odvijaju u dobrom smeru”, da „nema ničeg spornog” u četiri principa za formiranje vlade koje su dogovorili „narodnjaci” i Srpska radikalna stranka, te da će se razgovori nastaviti danas. Dačić nije precizirao ni s kim, ni kada, ali je istakao da će SPS na tom sastanku insistirati da principi socijalne pravde budu jedan od osnovnih temelja te vlade. Dačić nije želeo da odgovori na pitanje o mogućnosti formiranja vlade sa koalicijom koju predvodi Demokratska stranka, ali je na konstataciju novinara da je lider DS-a Boris Tadić rekao da je SPS prihvatljiv partner u vladi, istakao da se nada da „će oni koji sada tako govore o SPS, govoriti isto bez obzira sa kim SPS bude pravio vladu”.Dragan Marković Palma, predsednik Jedinstvene Srbije, kasnije u izjavi za Betu rekao je da je njegov stav da ako se ne dogovore sa ovim blokom stranaka, koalicija SPS–PUPS–JS treba da se dogovara sa Tadićem „jer ne sme da se čeka, ne smeju investicije da čekaju, na novim izborima sve bi bilo isto, plus-minus jedan odsto”.
Sastanku u Nemanjinoj 11, koji je počeo posle 11 sati, nije prisustvovao Tomislav Nikolić, zamenik predsednika SRS-a, iako je upravo on prekjuče najavio trojni sastanak. Kako se nezvanično moglo čuti neposredno pred početak sastanka, Dačić je tražio najpre sastanak samo sa „narodnjacima” i 24 sata za razmišljanje o predloženim principima. Na današnjem sastanku verovatno će biti i Nikolić, što Dačić nije mogao da potvrdi navodeći da je to pitanje za Koštunicu, ali je Marković u pomenutoj izjavi bio konkretan, izjavivši da bi danas trebalo da se održi sastanak i sa SRS-om.
Prema nezvaničnim informacijama iz koalicije DSS–NS, jučerašnji susret sa Dačićem, Markovićem i Jovanom Krkobabićem, liderom PUPS-a, (koji su u vladu došli zajedno u džipu Dragana Markovića Palme) bio je korektan, uz insistiranje predstavnika PUPS-a da se na današnjem sastanku razgovara o socijalnoj politici.
Neke informacije iz „narodnjačke koalicije”, inače, govore da najviši funkcioneri DSS-a i NS-a ozbiljno računaju na to da je dogovor sa koalicijom oko SPS-a sasvim izvestan, dok se mnogi njihovi partijski saradnici ipak pribojavaju da će se Dačić, Krkobabić i Palma u poslednji čas prikloniti DS-u.
Dačić je juče naveo da su razgovori sa Koštunicom bili „prvi korak, neki načelni sporazum o zajedničkoj politici” eventualne zajedničke vlade.
– Dačić je dodao da bi „posle toga trebalo da usledi konkretan koalicioni sporazum, koji treba da sadrži i rokove za donošenje zakona iz oblasti socijale”. Prema njegovim rečima, juče nije bilo reči o podeli resora.
Dačić je istakao da socijalisti i DSS imaju slične stavove o državnim i nacionalnim pitanjima, ali i da platforma koalicije SPS–PUPS–JS glasi da svaka buduća parlamentarna većina mora, osim svih drugih principa koji se tiču državne i nacionalne politike da vodi računa i o socijalnoj pravdi. „Sutra ćemo izneti deo onoga što je naša politika. To se odnosi na zakon o penzijama, o radu, pitanju zdravstvene zaštite, obrazovanja”, istakao je Dačić, a to je potvrdio i portparol Demokratske stranke Srbije Andreja Mladenović.
Lider SPS-a je negirao pisanje pojedinih medija da ga je visoki predstavnik EU za spoljnu politiku i bezbednost Havijer Solana pozvao na razgovore, kako bi ga ubedio da se prikloni DS-u.
Prvi čovek JS Dragan Marković Palma rekao je da su jučerašnji razgovori u Vladi Srbije bili o opštim principima koji su isti kod skoro svih partija u Srbiji „osim Liberalno-demokratske partije”. Prema njegovoj oceni, za pet dana će se znati kakav je ishod razgovora.
Andreja Mladenović je izjavio Tanjugu da je u prvom krugu konsultacija sa koalicijom okupljenom oko SPS-a o zajedničkom predlogu sporazuma za formiranje „nacionalne vlade Srbije”, postignut „visok stepen saglasnosti o karakteru vlade i njena četiri programska cilja”.
A Milutin Mrkonjić, potpredsednik SPS-a, dostavio je juče agencijama izjavu za medije u kojoj kaže da se zalaže za formiranje stabilne vlade, na čijem će čelu biti provereni stručnjaci, i koja će imati pun mandat i kapacitet da realizuje važne razvojne projekte u zemlji. Prema njegovim rečima, razvojne projekte u oblasti poljoprivrede, energetike i saobraćaja nemoguće je realizovati bez učešća evropskih banaka i fondova, a bez razvojnih projekata nemoguće je rešiti problem nezaposlenosti i socijalne probleme radnika i penzionera.
S druge strane, funkcioneri Demokratske stranke juče su u pisanim izjavama dostavljenim agencijama, kritikovali nameru DSS-a i SRS-a da formiraju vladu.
Oliver Dulić je izjavio da „politička trgovina radikala i DSS-a ne može dovesti do stabilne vlade koja će ostvariti neophodan ekonomski napredak, otvaranje novih radnih mesta i sigurnost za radnike i penzionere”. On je ocenio da rezultati upravo završenih parlamentarnih izbora u Srbiji predstavljaju važan iskorak za budućnost zemlje, jer su građani izabrali put izvesnosti, stabilnosti i daljih evropskih integracija.
Potpredsednik DS-a Dragan Šutanovac naveo je da će DS i lista Za evropsku Srbiju „odgovorno pristupiti procesu formiranja stabilne četvorogodišnje vlade čiji će prioriteti biti uvođenje Srbije u Evropsku uniju, očuvanje Kosova u sastavu Srbije i stvaranje ekonomski razvijenog društva i socijalne pravde”.
„Politika mržnje, uvreda i kleveta koju je na prethodnim izborima predvodio Vojislav Koštunica, za građane je politika prošlosti”, ističe Šutanovac.
On je dodao da je „čovek koji je na vlasti gotovo osam godina vratio mandat narodu i sad ponovo pokušava da bude premijer, čak i nakon što mu narod nije dao mandat na izborima 11. maja i uskratio mu poverenje”.
A predsednik Izvršnog odbora DS-a Marko Đurišić je izjavio da je „žalosno da se odlazeći premijer Vojislav Koštunica, koga su građani tokom petooktobarskih promena većinom glasova izabrali za prvog demokratskog predsednika, danas odlučuje na pakt sa snagama koje su Srbiju odvele u razaranje, izolaciju, progon neistomišljenika i osiromašenje”.
Predsednik Srbije i lider DS-a Boris Tadić juče je, kako „Politika” saznaje, dan proveo u Novom Sadu, snimajući spot za drugi krug izbora za vojvođansku skupštinu. Prema nezvaničnim informacijama, on je neko vreme proveo družeći se sa Novosađanima, a svratio je i u kafić „Gondola”, koji se nalazi preko puta zgrade Pokrajinskog izvršnog veća. Slučajno ili ne, u istom kafiću bio je i Dušan Bajatović, potpredsednik SPS-a. Iako ovaj susret ne mora ništa da znači, vredan je pomena jer se dogodio u vreme intenzivnih pregovora o formiranju vlade – koja zavisi od socijalista. A podsećanja radi, vojvođanski socijalisti su u nekoliko navrata davali podršku demokratama u pokrajinskom parlamentu.

Ne menjamo se mi, nego SPS
Spreman sam da prihvatim bilo koju funkciju na koju me predloži Demokratska stranka, nakon konsultacija sa predsednikom, odgovara dosadašnji ministar spoljnih poslova Vuk Jeremić na pitanje da li bi i u novoj vladi mogao da bude ministar spoljnih poslova. Nada se, kaže, da će vlada biti formirana vrlo brzo „jer smo mi kao zemlja suočeni sa veoma ozbiljnim spoljnopolitičkim problemima”. „Svet ide, ne staje, i ne možete u međunarodnim odnosima uzeti tajmaut, pogotovo kada su procesi koji su za nas od vitalnog interesa toliko oslonjeni na spoljnopolitička događanja. Ne bismo smeli sebi da priuštimo neki produženi period pregovaranja o formiranju vlade. Kao ministar spoljnih poslova mogu da kažem – što brže, to bolje, jer niko neće da nas čeka”, objašnjava Jeremić.
Očekujete da SPS bude u toj vladi?
Očekujem da bude formirana većinska vlada na osnovu rezultata izbora. Po meni, najznačajniji element tih rezultata je ubedljiva pobeda koalicije Za evropsku Srbiju. Mislim da je razlika između našeg bloka i sledeće stranke najveća od demokratskih promena 5. oktobra i da su se građani jasno opredelili. Očekujem stabilnu demokratsku vladu koja će za svoje prioritete imati one koje je ponudila koalicija Za evropsku Srbiju i za to dobila jasnu podršku građana.
Vladu sa SPS-om?
Vladu koju će predvoditi koalicija Za evropsku Srbiju. Naredni dani biće posvećeni pregovorima, a mi smo za naših pet ključnih principa dobili jaku podršku. Ko je spreman da podrži tih pet principa biće dobrodošao partner.
Kažete da su građani jasno glasali za evropsku budućnost. Da li su ti građani glasali i za to da SPS bude u vladi?
Građani su glasali, i na osnovu tih glasova imamo parlament. Svako ko je ušao u parlament ima legitimno pravo da pregovara sa najjačom strankom o tome da li može da formira vladu.
Predsednik Tadić kaže da je SPS potpuno prihvatljiv kao partner u budućoj vladi.
SPS je potpuno prihvatljiv, kao i svako drugi ko podrži pet prioriteta.
Otkud ta promena u stavu Demokratske stranke prema SPS-u?
Tu nema nikakve promene. Ako SPS prihvati pet principa koji su dobili tako jaku podršku građana, on je prihvatljiv, kao i bilo ko drugi ko prihvati te principe. Mi smo odneli pobedu na izborima čvrsto, jasno i beskompromisno se zalažući za takvu politiku. Ja mogu najslobodnije da govorim o dva principa za koja sam bio zadužen u dosadašnjoj vladi – jedan je očuvanje suvereniteta i teritorijalnog integriteta ove zemlje svim pravnim, političkim i diplomatskim sredstvima, drugi je ubrzana evropska integracija Srbije. Što se tiče konkretno SPS-a, moje razumevanje je da oni ta dva spoljnopolitička prioriteta čvrsto podržavaju.
Iako SPS ima istoriju iz devedesetih koju je Demokratska stranka uvek kritikovala?
Ponavljam, imamo pet principa koji su po nama ključni za budućnost ove zemlje. Verujem da u Srbiji ima dovoljno političkih elemenata koji će stati iza ovih principa i time omogućiti stvaranje stabilne, čvrste vlade koja će trajati četiri godine, izvesti nas na put evropskih integracija i nastaviti borbu za očuvanje suvereniteta i teritorijalnog integriteta.
Da bi se to desilo, da bi potpisani Sporazum o stabilizaciji i pridruživanju stupio na snagu treba sarađivati s Haškim tribunalom...
To je naša obaveza po međunarodnom pravu. Vlada koju bude predvodila koalicija Za evropsku Srbiju biće vlada kontinuiteta politike prema Kosovu i Metohiji, a naša argumentacija se tu prevashodno oslanja na međunarodno pravo. Deo naših međunarodnih obaveza je i saradnja sa Haškim tribunalom i, zato, ako želimo da nastavimo politiku prema Kosovu i Metohiji mi moramo da poštujemo međunarodno pravo. Ja verujem da će u parlamentu i dalje biti gotovo jednoglasna kosovska politika.
SPS je izričito protiv izručivanja optuženih za ratne zločine. Kako biste s njima u vladi nastavili evropske integracije?
Naše međunarodne obaveze, uključujući i saradnju sa Haškim tribunalom, ne smeju biti dovedene u pitanje. Između ostalog, i zbog stabilnosti naše kosovske politike. To će u svakom slučaju biti element koalicionih pregovora, uključujući i one sa Socijalističkom partijom Srbije.
Ako budete u vladi, da li ćete se založiti za vraćanje ambasadora u zemlje koje su priznale nezavisnost Kosova?
U ovoj fazi, jedan od glavnih elemenata naše borbe je pridobijanje većine u Generalnoj skupštini Ujedinjenih nacija za usvajanje rezolucije koju planiramo da predložimo. Nakon glasanja u septembru, za koje verujem da će biti u našu korist, i kojim će biti zatraženo mišljenje Međunarodnog suda pravde, mogu da zamislim debatu na temu kakvu taktiku treba primeniti u narednoj fazi borbe. To bi možda podrazumevalo i promenu taktike prema zemljama koje su nažalost priznale nelegalno proglašenu nezavisnost.
Ako do septembra Srbija ne bude imala vladu, kako bi uticalo na njen položaj? 
Ukoliko u najskorije vreme ne bude vlade, nećemo biti u prilici da se punim kapacitetom zalažemo na spoljnopolitičkom planu, i to u vremenu koje je presudno pred Generalnu skupštinu UN. Zato se nadam da će sve stranke koje su ušle u parlament, i one koje će biti u vladi, i one koje će biti u opoziciji, pokazati odgovornost prema državnim pitanjima. Iskreno se nadam da ćemo što pre dobiti vladu. Svet ne može da čeka.
Šta ako vlada bude sastavljena od radikala, DSS-a i socijalista? 
To bi bila politička trgovina kojom bi se poništila demokratska volja građana.
Ali, ako oni imaju većinu u skupštini?
Jedna stvar je aritmetika, a druga politika. U tom referendumskom smislu, glas građana je bio više nego jasan – glas za evropsku Srbiju. Ogromna je razlika između bloka Za evropsku Srbiju i prve sledeće stranke. Jedna stvar je govoriti u nekim zamračenim sobama, trgovati mandatima, a druga stvar je poštovati demokratski izraženu volju građana. Mi smo imali oštru kampanju, žestoko suprotstavljena gledišta, i jedna strana je jasno odnela prevagu. Svaka vrsta postizborne trgovine koja bi ignorisala tako jasno izraženu volju građana imala bi za rezultat jednu nestabilnu, polarizovanu, lošu situaciju. Nama treba stabilnost. Treba nam snage da izgradimo mostove između vlasti i opozicije, jer nam je neophodna jedinstvena politika prema Kosovu i Metohiji, kakvu smo imali i u prethodnom sazivu parlamenta.
Da li ćete tako govoriti i ako budete u opoziciji?
Verujem da politika prema Kosovu i Metohiji ne treba da bude promenjena i da treba da je podržavamo na način na koji smo je i do sada podržavali. Što se tiče drugih elemenata spoljne politike, pre svega mislim na evropske integracije, ni tu ne sme biti kompromisa. Jasno izražena volja građana za to da se ide u nastavak integracija ne sme biti ignorisana.
V. Radomirović
--------------------------------------------------------
Neću menjati retoriku
U diplomatskim krugovima se priča da zbog svoje „oštre retorike” nećete moći više da budete ministar spoljnih poslova, već će vam biti ponuđeno neko drugo mesto.
Što se tiče kadrova koje kandiduje Demokratska stranka, to je u isključivom domenu naše stranke, a ne spoljnih faktora. Što se retorike tiče, ona je deo politike, a po pitanju Kosova i Metohije uveren sam da neće biti promenjena.

Bošnjaci hoće sa DSS-om, ali ne i sa SRS-om
Jedan od lidera Bošnjačke liste za evropski Sandžak Bajram Omeragić izjavio je juče da je Vojislav Koštunica ponudio koaliciju toj listi i jedno ministarstvo za regionalni razvoj. „Bošnjačkoj listi za evropski Sandžak odgovara formiranje Vlade Srbije u kojoj bi imala Ministarstvo za ravnomerni regionalni razvoj siromašnih krajeva, sa sopstvenim budžetom i koje bi vodio neko ko nije iz Beograda”, rekao je Omeragić agenciji Beta.
On je rekao da prihvata poziv Koštunice i Demokratske stranke Srbije za razgovore o koaliciji, a na pitanje da li će time pristati i na poništavanje Sporazuma o stabilizaciji i pridruživanju, odgovorio je da je za njih Evropa na prvom mestu, što su i dokazali time što su uvek davali podršku proevropskim snagama. „Za nas je Evropa na prvom mestu, ali EU za nas, pripadnike manjina, znači i priliku da dobijemo jedno ministarstvo”, kazao je Omeragić.
On je rekao da iz koalicije „Za evropsku Srbiju” nisu dobili poziv za razgovore o saradnji, a na pitanje da li bi za njegovu listu bilo sporno da bude u istoj koaliciji sa liderom Sandžačke demokratske partije Rasimom Ljajićem, Omeragić je odgovorio da njih dvojica već više od godinu dana sede zajedno na svakoj sednici Vlade Srbije.
A predsednik Bošnjačke demokratske stranke Sandžaka i budući poslanik „Bošnjačke liste za evropski Sandžak” Esad Džudžević potvrdio je za Tanjug da je ta lista dobila od DSS-a predlog za nastavak koalicione saradnje i izjavio da tokom dana očekuje poziv na razgovore i od liste „Za evropsku Srbiju”.
Džudžević je rekao da će „Bošnjačka lista za evropski Sandžak”, koja će imati dva poslanika, biti podjednako otvorena za razgovore i sa narodnjačkom koalicijom i sa listom „Za evropsku Srbiju – Boris Tadić”, na kojoj se nalazi i Sandžačka demokratska partija Rasima Ljajića.
Iako je „Bošnjačka lista za evropski Sandžak” okupljena oko Stranke demokratske akcije Sulejmana Ugljanina na lokalnom nivou u lošim odnosima sa Ljajićevom SDP, Džudžević je istakao da ne bi imao nikakvog problema da bude u istoj vladi sa Ljajićem. „To bi čak bio dobar model da se prevaziđe nejedinstvo u Sandžaku i zato to nama nije problem”, kazao je Džudžević.
S druge strane, „Bošnjačka lista za evropski Sandžak” otvorena je i za saradnju sa DSS-om, ali i odbacuje mogućnost stvaranja direktne koalicije sa Srpskom radikalnom strankom. „Jedan od naših stalnih stavova je da ne možemo u koaliciju sa SRS-om, ali u ovom modelu bi se radilo o vladi Vojislava Koštunice i mi bismo razgovarali sa Vojislavom Koštunicom kao koalicionim partnerom. Da li će sa njim još neko da pravi koaliciju, to već nije naša stvar”, rekao je Džudžević.
I u narodnjačkoj koaliciji i u listi „Za evropsku Srbiju” će, prema njegovim rečima, kao uslov za saradnju biti predočena tri principa – zaštita i unapređenje prava Bošnjaka, investicije u Sandžak i članstvo Srbije u EU.

Tadić: Braniću volju građana legitimnim i demokratskim sredstvima
Predsednik Srbije Boris Tadić izjavio je juče da će svim legitimnim i demokratskim sredstvima braniti izbornu volju građana koja mora da se pretoči u stabilnu Vladu Srbije. Tadić je istovremeno ocenio da Srpska radikalna stranka i Demokratska stranka Srbije takvu vladu ne mogu da naprave.
„Svim demokratskim i legitimnim sredstvima braniću izbornu volju građana. Ona ne može biti prekrajana. Politička trgovina SRS i DSS ne dovodi do stabilne vlade i čovek koji je vratio mandat narodu ne može biti ponovo premijer, jer mu narod na izborima 11. maja nije dao mandat uskrativši mu poverenje”, navodi se u izjavi Tadića dostavljenoj iz Pres-službe predsednika Srbije.
Predsednik Srbije smatra da Vlada Srbije mora da obezbedi ekonomski napredak zemlje, da vodi zemlju u Evropsku uniju i čuva integritet i suverenitet, kao i da brine o svim svojim lojalnim građanima na Kosovu i Metohiji.
„Demokratskoj stranci je potpuno prihvatljiva Socijalistička partija Srbije kao partner u vladi, jer su to partije koje pripadaju ideji Socijalističke internacionale i obe se zalažu za socijalne reforme, za izgradnju sistema socijalne pravde i jednakih šansi za sve”, rekao je predsednik Tadić.
Prema njegovim rečima, to su i principi na kojima počiva EU, i zato novi saziv parlamenta treba odmah da ratifikuje Sporazum o stabilizaciji i pridruživanju potpisan sa EU. „Bez EU nema novih radnih mesta, sigurnosti za radnike, prosperiteta za mlade i dostojanstvenog života za naše penzionere kojima se moraju obezbediti veće penzije. Taj sporazum eksplicitno poštuje Rezoluciju 1244 Saveta bezbednosti na kojoj Srbija temelji odbranu Kosova i Metohije”, ističe se u izjavi predsednika Tadića.
Podsećanja radi, u intervjuu za „Politiku” 14. aprila predsednik Tadić je izrazio rezervu prema mogućnosti da DS sarađuje sa socijalistima posle izbora. Na pitanje „zašto vam je SPS prihvatljiviji kao mogući koalicioni partner od radikala” on je odgovorio: „Nisam o tome nikada govorio, niti na takav način razmišljao. Ono što je nesumnjivo jeste da je SRS neprihvatljiva za strateškog ili koalicionog partnera Demokratske stranke, a ni SPS nije dovoljno prihvatljiv”.
Odgovarajući potom na pitanje da li bi socijalisti bili prihvatljivi da mogu nešto da promene u svojoj politici, Tadić je rekao: „Svaka stranka može da menja svoju politiku. I rađamo se u jednom obličju, a onda se menjamo kroz život. Svako može da menja i svoje mišljenje o određenim pitanjima i to je legitimno i dozvoljivo. Ali, suštinski ja ne vidim dovoljne promene u politici te dve stranke u odnosu na devedesete godine. Ne vidim dovoljne promene u odnosu na vrednosti u tim dvema strankama, ali u svakom slučaju mislim da je SPS nešto više napredovao u unutrašnjim reformama i jeste nešto modernija stranka od Srpske radikalne stranke”.
U proteklih mesec dana, međutim, bar naizgled, ništa se bitno nije promenilo u SPS-u.

Premijer kao svedok
Radost italijanskog premijera Silvija Berluskonija, koju su mu juče u Rimu priredili zakonodavci izglasavši njegovu novu vladu, pomutilo je sudstvo iz Milana odlukom da će novi premijer, u slučaju da to bude potrebno, morati da svedoči pred sudijama ovog grada.
Berluskoni se dugo nadao da će moći da izbegne ovu neprijatnu dužnost, jer bi svedočenjem mogao da se zameri svojim velikim političkim prijateljima u Vašingtonu. Sudija Oskar Mađi je, međutim, odlučio da predsednik vlade mora da svedoči ukoliko bude primio poziv. 
Reč je o suđenju američkim i italijanskim špijunima koje vlasti terete da su 2003. u Milanu oteli imama Hasana Mustafu Osamu Nasra i tajno ga prebacili u zatvor u Egiptu. Tužioci za učešće u ovoj ilegalnoj akciji gone 26 Amerikanaca i sedmoricu Italijana. Uglavnom se spominju agenti CIA i italijanske vojne obaveštajne agencije SISMI.
U vreme otmice, Nasr, ili Abu Omar kako ga drugačije nazivaju, bio je pod istragom italijanskog tužilaštva zbog sumnji da je povezan s terorističkim aktivnostima. Umesto da izađe pred italijanske sudije, našao se u rukama agenata CIA koji su ga navodno mučili elektrošokovima, tukli i zlostavljali.
– Sada imam srčane tegobe i probleme sa bubrezima. Imam psihičke probleme – izjavio je Nasr za Rojters. On je pušten na slobodu u februaru 2007, a u Italiji je osumnjičen za terorizam i čeka ga nalog za hapšenje.
Silvio Berluskoni, čiji kabinet danas čeka formalno izglasavanje i u gornjem domu parlamenta, u vreme afere sa američkim špijunima takođe je bio na čelu vlade. AFP podseća da bi on mogao da rasvetli ulogu italijanskih vlasti oko nezakonite otmice imama u Milanu. Među sedmoricom Italijana koji sede na optuženičkoj klupi je bivši šef obaveštajne službe general Nikolo Polari, koji je posle skandala bio primoran da podnese ostavku. Sada je posebno zainteresovan da Berluskoni bude svedok. Kako tvrde Polarijevi advokati, Berluskonijevo svedočenje bi pokazalo da njihov branjenik nije znao za akciju koja se odvijala na milanskim ulicama.
Silvio Berluskoni je od prvog huškanja o agentima CIA i kasnije tokom istrage branio italijansku obaveštajnu agenciju od optužbi da je prekršila zakon.
Veliki saveznik predsednika SAD, Berluskoni je negirao da bilo šta zna o planu ove otmice i žestoko se protivio suđenju. Rekao je da bi ovo suđenje moglo da povredi italijanski ugled u „globalnoj obaveštajnoj zajednici”.
Tužilaštvo ne misli tako. Kao ni sudija Mađi. On je odlučio da nema skrivanja iza premijerske funkcije. To neće važiti samo za Berluskonija, čija je vlada u donjem domu parlamenta juče dobila 335 glasova „za” nasuprot „275” protiv, već i za njegovog prethodnika Romana Prodija.
Berluskonija bi od nezahvalne uloge svedoka mogla da spase odluka Ustavnog suda, koji ima nadležnost da poništi suđenje u Milanu. Iako je ovo prvi put da jedna evropska zemlja sudi američkim agentima zbog tajnih transfera osumnjičenih za terorizam, suđenje je na samom startu bilo suspendovano. Ustavni sud je u junu prošle godine prekinuo rad sudije Mađija kako bi razmatrao da li su istražitelji prekršili obavezu čuvanja državne tajne kada su otvorili sporna dokumenta i prisluškivali agente vojne obaveštajne službe. Mađi je u martu rešio da više ne čeka na odluku Ustavnog suda i nastavio je suđenje. Ni Berluskonijeva, ni Prodijeva vlada nisu tražile ekstradiciju 26 Amerikanaca kojima se u Milanu sudi u odsustvu.
J. S.

Injekcija za deportaciju
Stotinama ilegalnih imigranata ubrizgavan je mimo njihove volje opasan koktel lekova za duševne bolesnike, pre nego što bi ih poslali na neželjeni put natrag u domovinu. U dokumentima do kojih je došao „Vašington post”, ova infuzija prepisana od strane Vašingtona nazvana je „koktel pred let”. Neki od deportovanih tako su se „dobro osećali” posle infuzije antipsihotičnih supstanci da su u avion morali da uđu u invalidskim kolicima. Medicinski izveštaji posade o ubacivanju ošamućenih ilegalaca u avion dovoljno govore: tridesetosmogodišnja žena iz Kostarike, nesigurnog hoda, pala je na pod… drugi pritvorenik je sa lisicama na rukama dovučen u avion u polukomatoznom stanju.
U seriji napisa o nehumanim uslovima u centrima za deportaciju, „Vašington post” opisuje scene koje liče na mučenja u zatvoru za teroriste u Abu Graibu: „U februarsko predvečerje 2006. u pritvorskoj jedinici u Čikagu pet čuvara bacilo se preko 49-godišnjeg čoveka koji je bio ljut što mora da se vrati u svoj rodni Ekvador. Po svedočenju medicinske sestre, koje je ušlo u papir o njegovoj deportaciji, ona mu je preko odela u levu butinu ubola injekciju sa „koktelom pred let”, dok su ga čuvari držali priljubljenog za pod. Jedan čuvar stajao je iznad njega I podsmešljivo mu dobacivao: „Laku noć, buji paji…”
Monstruozna terapija
Goreopisana epizoda je jedan od 250 slučajeva u čiji trag je ušao „Vašington post”. Američke vlasti su, bez ikakvog zdravstvenog razloga, propisale da se ljudima koji se deportuju iz SAD ubrizgavaju supstance za ozbiljne duševne bolesnike. Sa ovom monstruoznom terapijom počelo se 2003, kada je Bušova administracija prepustila deportaciju ilegalaca jednom odeljenju novoosnovanog Ministarstva domovinske bezbednosti.
Obuzdavanje pritvorenika hemijskim sredstvima smatra se kršenjem nekih od međunarodnih pravila o ljudskim pravima. Takva praksa izričito je zabranjena u pojedinim zemljama, pa po poverljivim dokumentima američki pratioci nisu mogli da pridodaju novu dozu deportovanima, koji su na dugom putu ka dalekoj kući sletali usput na aerodrome trećih zemalja. Službenici federalne uprave ne priznaju da je „hemijsko umirivanje ljudi prilikom deportacije” uobičajena praksa. Injekciji se pribegava tek u krajnjem slučaju. To, međutim, nije tačno, tvrde novinari prestoničkog lista.
Posle neprilika i dva sudska procesa, vladino odeljenje je odlučilo da „neposlušni putnici kojima se prepisuje injekcija” moraju putovati u pratnji medicinske sestre. Ona je bila zadužena da u vazduhu dopunjuje organizam deportovanog neophodnom hemijom. Više puta se desilo da vlasti u Francuskoj, Belgiji ili nekoj drugoj evropskoj zemlji upozore Amerikance kako je ubrizgavanje koktela nezakonito. Jedna deportacija završila se povratkom pritvorenika u Atlantu.
Let iznad kukavičjeg gnezda
Na aerodromu u Parizu francuska policija sprečila je američku medicinsku sestru da pritvorenom putniku za Gvineju da injekciju. Osokoljeni Gvinejac počeo je da se buni prilikom ulaska u avion. Pilot nije hteo da primi neobuzdanog putnika, pa je Gvinejac vraćen u Atlantu. Odatle je posle tri nedelje drugom rutom i uz udarnu dozu antipsihotika (od kojih se jedan primenjuje u terapiji šizofrenije) vraćen u rodnu Afriku.
Mnoge povratnike rodbina nije mogla ni da prepozna kada su stigli kući. Neki nisu mogli da govore, delovali su pijano i ošamućeno, a lokalni lekari konstatovali bi opasno nizak i slab puls…
Istraživanje je novinare dovelo do internih dokumenata vlade, koji otkrivaju sastav koktela za „let iznad kukavičjeg gnezda”. Deportovanom se najčešće davao koktel od tri leka u koji spada i „haldol” ili „haloperidol”, koji se daje u terapiji šizofrenije. Od 53 slučaja, koji su u toku prošle godine drogirani, a da nisu bolovali od duševne bolesti, pedesetorici je ubrizgana velika količina „haldola”, koji se koristi samo kod jakih psihoza. Uz „haldol” davan im je „ativan” za smanjenje anksioznosti, kao i jedan lek koji je trebalo da umanji negativne nuspojave „haldola”. „Haldol” se inače po zlom glasu pročuo u Sovjetskom Savezu, gde je ubrizgavan političkim disidentima koji su bivali zatvarani u psihijatrijske bolnice.

Politička računica protiv matematike
Od našeg stalnog dopisnika 
Vašington, 14. maja – Događaj u Zapadnoj Virdžiniji sinoć je ličio na pokušaj stvaranja paralelne stvarnosti: Hilari Klinton je slavila pobedu u tamošnjoj izbornoj rundi kao „dokaz” da je tako obezvredila – nedostižnu prednost Baraka Obame u osvojenim glasovima širom SAD. Scena bi, stoga, mogla da se uvrsti u antologiju paradoksa, kao primer pravljenja političke računice mimo matematičkih – pa i stranačkih, logičkih i finansijskih – pravila.
Bivša „prva dama” je u toj saveznoj državi osvojila znatno više glasova (67:26 odsto, uz sedam procenata datih Džonu Edvardsu koji je ostao na listiću iako je poodavno odustao od trke) ali joj ni to, kao ni eventualni uspesi u preostalih pet nadmetanja, ne omogućavaju da dostigne rivala. Tako, navode statističari, kaže matematika.
Kad ne može kako je propisano, Hilari bi – da se propisi izmene. Traži da se uračunaju izjašnjavanja u Mičigenu i Floridi, iako ih je rukovodstvo Demokratske partije unapred diskvalifikovalo, zbog kršenja stranačkih propisa.
Ujedno se trudi da uveri kako njen poraz protiv Obame ne znači da bi on imao veće šanse od nje da postane predsednik Amerike. Iako ankete govore suprotno, tvrdi da samo ona – može da pobedi u finalnom duelu s republikanskim kandidatom Džonom Mekejnom, pa da superdelegati (određeni na osnovu visokih državnih i partijskih funkcija) treba da „jezičak na vagi” preokrenu ka njoj, na izbornoj demokratskoj konvenciji krajem avgusta.
Da li zaista bar ona veruje u ono što sama priča – pitaju se analitičari. Obama, podsećaju, vodi u svim kategorijama: dobijenim glasovima, osvojenim delegatskim mandatima i izraženim podrškama superdelegata, pa i u finansijskim prilozima kojima on obiluje dok je ona zapala u dug od oko 20 miliona dolara.
Ukratko, slute pojedini poznavaoci, Hilari računa da bi po nju nepovoljna tvrda realnost mogla da se poništi – „nepredviđenim događajem”. Da, u najblažoj varijanti „nepredviđenosti”, stranačko rukovodstvo na sastanku zakazanom za 31. maj, poništi odluku o diskvalifikaciji Mičigena i Floride, a da potom i superdelegati daju prednost njoj…
Krajnje osetljiva „igra na rasnu, polnu i klasnu kartu” juče joj je uspela. Dobila je ubedljivu većinu glasova – belaca bez fakultetske diplome, žena i zaposlenih koji zarađuju manje od 50.000 dolara godišnje.
Preti, međutim, produbljivanje rascepa u Demokratskoj partiji. Gotovo polovina stranačkih birača u Zapadnoj Virdžiniji je izjavila da – ako ona otpadne – ne bi glasali za Obamu. Neuobičajeno visok procenat (20 odsto) tamo anketiranih je rekao da im je važna rasna pripadnost (njen stranački konkurent je crnac, melez).
Obama je poraz u Zapadnoj Virdžiniji priznao i pre nego što je tamo došlo do glasanja. Posvetio se kampanji – protiv Mekejna, koji već neko vreme „ubira plodove” produženog i „slojevitog” trvenja u protivničkom taboru.
Hilari, pak, nastavlja, po svome. Kaže i da posle 1916. godine niko od demokrata nije stao na čelo Bele kuće a da nije pobedio u Zapadnoj Virdžiniji. Posmatračima se bitnijom, po ovdašnji demokratski poredak,   čini njena računica da stranačku predsedničku nominaciju „nekako” izdejstvuje – mimo većinski i regularno iskazane volje članstva i simpatizera…
-----------------------------------------------------------
Rat odvikao Buša od - golfa
Vašington, 14. maja - Američki predsednik Džordž Buš bodri narod da opet glasa za jednog republikanca (Džona Mekejna), učestvuje na svetkovinama - prošlog vikenda i na udaji kćerke Džene, nastavlja turneje po inostranstvu (sada Bliski istok), a stiže i da se i rekreira na biciklu, ali - više ne igra golf. Tog hobija se odrekao - u znak solidarnosti s patnjama sunarodnika čiji su rođaci poginuli na iračkom frontu.
Šef Bele kuće je ovo odvikavanje obelodanio u intervjuu multimedijskom glasilu „Politiko" i internetskoj mreži Jahu. Shvatio je, kaže, da „nije uputno da majke, koje su izgubile sinove, vide vrhovnog komandanta kako igra golf".

Gradovi sravnjeni sa zemljom
Prema izveštajima agencija 
Peking – Broj mrtvih u razornom zemljotresu koji je u ponedeljak pogodio Kinu dostigao je 20.000, dok spasilački timovi i volonteri iz cele provincije Sečuan pokušavaju da se zakrčenim putevima i u lošim vremenskim uslovima probiju do 25.000 ljudi koji su i dalje pod ruševinama. Nade za zatrpane još ima. Juče je u Bejčuanu spasena trogodišnjakinja koja je bila pod ruševinama više od 40 sati.
Prema procenama koje je prenela Sinhua, povređeno je 64.746 stanovnika Sečuana.
Spasilačke napore su poslednjih dana ometale oluje koje su onemogućavale letove nad nekoliko najteže pogođenih gradova. Centar operacije spasavanja nalazi se u Duđijangjanu, gde je pod ruševinama ostalo 900 đaka jedne škole.
Volonteri sa oboda Sečuana, pošteđeni razornih posledica zemljotresa, pohrlili su u teško pogođena naselja da pomognu onima koji su ostali bez voljenih osoba i krova nad glavom.
Oni koji su uspeli da se izvuku iz ruševina u petomilionskom gradu Mjanjang potražili su utočište na lokalnom sportskom stadionu, gde su im volonteri donosili hranu i vodu.
U teško pogođenom gradu Bejčuan, gde je poginulo 15.000 ljudi, u pojedinim ulicama nije ostala ni jedna jedina zgrada, posvedočio je izveštač Rojtersa. Putevi koji vode u grad su zatvoreni za dolazni saobraćaj kako bi se preživelima omogućilo da ga napuste ukoliko žele.
Sinhua je prenela da je Bejčuanu hitno potrebno 50.000 šatora, 200.000 ćebadi i 300.000 kaputa, ali i voda za piće i lekovi.
Još nekoliko gradova u blizini epicentra gotovo da je sravnjeno sa zemljom, izjavio je Vang Ji, komandir elitne vojne jedinice koja je angažovana na spasavanju.
Neki stanovnici su se žalili da su mnogi njihovi sugrađani preminuli posle zemljotresa, jer do njih nisu stigli spasioci i pomoć. Vlasti su apelovale na strpljenje i jedinstvo u ovoj velikoj nedaći koja ih je zadesila.
Kada su vremenski uslovi to omogućili, stotinak padobranaca se spustilo juče u nekoliko regiona Venčuana, gde je bio epicentar snažnog zemljotresa, jačine 7,9 stepeni po Rihteru.
Vojni helikopteri su dopremili hranu i lekove u odsečena planinska sela.
Prva pomoć iz inostranstva trebalo je juče da stigne u provincijsku prestonicu Čengdu.
Sinhua je citirala vladine zvaničnike koji su rekli da su spasioci koji su juče ušli u grad Jingsju, takođe u oblasti Venčuan, zatekli mnogo goru situaciju nego što su očekivali. Od 10.000 stanovnika grada, samo je njih 2.300 preživelo, a 1.000 je teško povređeno, prenose agencije.
Očekuje se da će broj poginulih i dalje rasti, pošto spasioci uđu u ostale gradove u Venčuanu, koji je već dva dana odsečen od prestonice Sečuana.
Kineski premijer Ven Đijabao posetio je juče školu u Bejčuanu gde se prilikom zemljotresa srušila škola sa 2.000 đaka.
Olimpijska baklja je nastavila put u jugoistočnom gradu Ruidžinu odavanjem počasti minutom ćutanja poginulima u zemljotresu.
Vlasti su angažovale 50.000 vojnika u operaciji spasavanja i raspodele humanitarne pomoći, u kojoj učestvuje još isto toliko policajaca, medicinskih radnika i volontera.
J. K.

Mjanmaru preti novi ciklon
Prema izveštajima agencija 
Jangon, Ženeva, Bangkok – Ujedinjene nacije juče su upozorile da postoji mogućnost da za manje od 24 sata novi ciklon pogodi Mjanmar, manje od dve nedelje od poslednje tropske oluje u kojoj je gotovo 100.000 ljudi poginulo ili nestalo, javljaju agencije.
Portparol kancelarije UN za koordinaciju humanitarnih akcija Amanda Pit nije mogla da precizira da li će i kada nastati ciklon, već je samo rekla da je on verovatan i dodala da informacije o mogućem ciklonu dolaze iz centra za elementarne nepogode koji je deo Svetskog meteorološkog centra UN.
U razornom ciklonu „Nargis”, koji je 3. maja pogodio Mjanmar, poginulo je više od 34.000 osoba, dok se gotovo 28.000 osoba i dalje vode kao nestale, najnoviji je bilans žrtava ciklona.
Prema zvaničnom bilansu, koji je juče objavio mjanmarski državni radio, poginule su 34.273 osobe, što je 2.335 više u odnosu na prethodni zvanični bilans, dok se broj nestalih juče smanjio na 27.836.
Ujedinjene nacije i strane diplomate, međutim, smatraju da bi broj žrtava mogao da iznosi između 62.000 i 100.000 osoba.
Mjanmarski radio takođe je javio da ovo nije konačni bilans i dodao da su povređene 1.403 osobe, kao i da situaciju otežavaju i obilne kiše, budući da je oko 10.000 osoba bez krova nad glavom.
Od nedelje je stiglo pet aviona Crvenog krsta sa 25 tona materijala za skloništa i mreže za komarce, a do petka treba da stigne ukupno 180 tona pomoći.
Za sada nema obolelih od kolere, ali se strahuje da za četiri do pet nedelja ne dođe do izbijanja epidemija denga groznice ili malarije zbog pogoršane sanitarne situacije i nedostatka čiste vode.
Situacija u regionu delte reke Iravadi izuzetno je teška, izjavila je juče Bridžet Gardner, zvaničnik Crvenog krsta, po završetku dvodnevne posete najugroženijim regionima u Mjanmaru.
U saopštenju Međunarodne federacije Crvenog krsta i Crvenog polumeseca (IFRC), objavljenom u Ženevi, Gardnerova kaže da je „grad Labuta neprepoznatljiv”.
Bridžet Gardner bila je na čelu delegacije IFRC u Mjanmaru i prvi međunarodni humanitarni zvaničnik koji je dobio zvaničnu dozvolu da uđe u opustošenu zonu na jugozapadu zemlje, a saopštenje je izdato po njenom povratku iz Jangona.
Dve od ukupno četiri jedinice Crvenog krsta za prečišćavanje vode stigle su u Jangon, a kada sve četiri budu stavljene u funkciju obezbeđivaće više od milion litara sveže vode dnevno.
Vojna hunta iz Mjanmara odobrila je vizu evropskom komesaru za razvoj i humanitarnu pomoć Luj Mišelu koji je juče doputovao u Jangon kako bi pokušao da ubedi vladajuću huntu u Mjanmaru da dozvoli isporuku međunarodne humanitarne pomoći za žrtve ciklona. Mišel planira da u Mjanmaru ostane dva dana i da se sastane sa najvišim zvaničnicima ove zemlje, kao i sa predstavnicima humanitarnih organizacijama, rekao je portparol evropskog komesara za razvoj i humanitarnu pomoć Džon Klensi i dodao da se evropski komesar nada da će moći da poseti deltu reke Iravadi.
Evropska unija upozorila je mjanmarske vlasti da će, ako ne dozvole dostavljanje međunarodne humanitarne pomoći, počiniti zločin protiv čovečnosti. Brisel je najavio da će povećati pomoć, koja sada iznosi 30 miliona evra, čim ekspertima bude dozvoljeno da procene štetu.
Mjanmarske vlasti su saopštile da će prihvatiti međunarodnu pomoć, ali da će biti nadležne za njenu distribuciju.
Vojne vlasti u Mjanmaru uputile su apel za dolazak humanitaraca Bangladešu, Kini, Indiji i Tajlandu, iako još uvek ne izdaju vize brojnim ekspertima iz drugih zemalja, izjavila je juče Amanda Pit.
Istovremeno, tajlandski premijer Samak Sundaravej otputovao je juče u Mjanmar kako bi ubedio huntu na vlasti da odobri vize za eksperte. Sa sobom je poneo 100 satelitskih telefona i lekove.
Tajland je prva zemlja koja je uputila hitnu pomoć Mjanmaru 8. maja posle prolaska ciklona 3. maja. UN i SAD pokušavaju da iskoriste Tajland kao diplomatski most ka vlastima u Mjanmaru.
Vlada je predstavnicima svih stranih organizacija zabranila da dođu do delte Iravadija, a one koji su to pokušali je proterala.
Naoružani pripadnici policije nalaze se na kontrolnim punktovima na putu koji spaja Jangon i deltu reke Iravadi i vraćaju sve strance iz pravaca iz kojih su došli.
S. R.

Rogozin: Svi su znali za otmice na Kosovu i uzimanje organa
Moskva – Međunarodna zajednica uvek je znala za otmice ljudi na Kosovu i uzimanje njihovih organa, što je opisano u knjizi Karle del Ponte, ali bi za Zapad priznavanje tih činjenica značilo rušenje planova o deljenju Srbije, promeni odnosa snaga na Balkanu i slabljenju ruskog uticaja, izjavio je juče stalni predstavnik Rusije pri NATO-u Dmitrij Rogozin. „To su očigledne stvari, poznate svima koji su se bavili pitanjem Kosova i, bez obzira na sve, to su veoma ozbiljni dokazi koji diskredituju (kosovskog premijera Hašima) Tačija”, rekao je Rogozin, dodavši da je Tači komandovao u OVK, a da je ipak ostajao poželjan sagovornik na Zapadu. „Svi su znali šta je OVK – teroristička ekstremistička organizacija koju finansira narkomafija”, rekao je ruski diplomata za visokotiražni ruski dnevnik „Komsomolska pravda”, u završnom u seriji tekstova pod naslovom „Kosovski trboseci”, posvećenih navodima iz knjige bivšeg glavnog tužioca Haškog tribunala „Lov: ja i ratni zločinci”.
Rogozin je rekao da, uprkos tome, Zapad nije hteo da ruši svoje planove o podeli Srbije, promeni odnosa snaga na Balkanu i slabljenju ruskog uticaja. „Moji partneri, sa kojima komuniciram u Briselu, to nazivaju 'realnom politikom'“, rekao je ruski diplomata.
Dnevnik navodi i mišljenje načelnika Centralne vojnolekarske komisije generala Valerija Kulikova da „tehnički nije komplikovano odstraniti potreban organ”, a da ni „transport ne predstavlja veliku komplikaciju, jer je potreban samo kontejner za prevoz”. „Komsomolska pravda” u tri uzastopna teksta piše da je odmah posle priznanja nezavisnosti Kosova Del Ponteova odlazeći iz Haga u diplomate „tako zalupila vratima da je u Evropskoj uniji sa svih plafona počeo da otpada malter”, saopštivši „celom svetu da novopečenom republikom Kosovo vladaju mesari, ljudi koji su bogatstvo stekli na organima izvađenim od otetih Srba”.
Prenoseći neke delove iz knjige koji se odnose na saznanja Del Ponteove o uzimanju unutrašnjih organa od otetih na Kosovu, novinari „Komsomolske” ističu da je pravi šamar za Srbe bila oslobađajuća presuda za bivšeg premijera i komandanta OVK Ramuša Haradinaja, „kojeg uz Tačija smatraju jednom od ključnih figura u mreži nelegalne trgovine organima”.
Novinari „Komsomolke”, koji su krenuli putem navoda iz knjige Del Ponteove, naveli su i izjavu bivšeg vojnog komandanta na jugu Kosova Božidara Delića da nije ostao nijedan živ Srbin koji bi mogao biti svedok o „crnoj transplantaciji”.
Prema njegovim rečima, međunarodnim organizacijama je davana informacija o postojanju koncentracionih logora, ali da su „teroristi imali svoje ljude i u Kforu, i u Unmiku”, i čim bi se komisija uputila da proveri – ljude su prevozili u drugi logor.
Delić navodi da je 1999. godine iz zatvora pušteno 2.000 albanskih ekstremista, ali da nije u zamenu pušten nijedan Srbin, koji bi mogao da govori o zverstvima Albanaca.
Delić tvrdi da je na teritoriji južnog Kosova bilo oko 10 koncentracionih logora za buduće „donatore” organa, među kojima su najveći bili u Budaku, Jablanici, Ponoševcu, Zrcu, Našeckom i u Prizrenu.
Novinari su obišli ta sela, sa novim građevinama i stotinama spomenika „herojima OVK”, za čiju je decu Haradinaj „best”, a Srbija i Rusija neprijatelji.
Odrasli u tim selima pričaju da „tamo nikad nije bilo Srba, ni rata”.
Novinari „Komsomolske pravde” razgovarali su sa Srpkinjom iz Prizrena, koju su oteli 14. septembra 1999. godine, dok je na uličnoj prodavnici kupovala povrće. „Tih dana u grad su ušli Albanci, ljude su ubijali direktno na ulicama. Do dolaska Kfora ubijeno je 50 ljudi, bez traga je nestalo tridesetak dece”, rekla je ona, dodavši da je nju u automobil ugurao i odvezao do zgrade banke u Prizrenu Albanac u vojnoj uniformi i da je tamo provela skoro 24 sata.
Potom se, prema njenom svedočenju, pojavio „neki čovek” koji je govorio dobro srpski, pogledao joj zenice, uzeo krv iz vene i raspitivao se o njenom zdravlju. „Kasnije su mi poznanici rekli da su mlađe dečake i devojčice odvozili odmah ka granici sa Albanijom, posle čega su se njihovi tragovi gubili”, rekla je ruskom dnevniku ta Prizrenka, dodavši da ju je spaslo to što je bila starija u odnosu na izgled. „Zahvali i moli se svom bogu što si stara, odlazi što pre odavde”, rekao joj je komandir, koji je sedeo u kabinetu direktora banke.
Dnevnik je naveo i izjavu stanovnice Istoka da je oteto i nestalo u nepoznatom pravcu skoro 50 mladića. „Niko ih nikad više nije video – ni mrtve, ni žive”, rekla je ona.
Ruskom dnevniku je predsednik Udruženja porodica nestalih i otetih Simo Spasić rekao da Albanci nisu sve ubijali odmah, a da je Del Ponteovoj predat 2001. godine spisak od 1.300 otetih, kao i da su u kolonama pred bombama NATO-a, koje su pratili ekstremisti OVK, viđeni i oteti Srbi. „To je bio način da se odvedu Srbi pod maskom izbeglica”, rekao je Spasić. „Znam da je upravo sa tim ciljem u Albaniju odvezeno oko 1.000 ljudi. A Karla del Ponte govori samo o 300 Srba. Iz Haškog tribunala su mi 2004. godine telefonirali i saopštili da su svi Srbi koji su bili na spiskovima ubijeni”, naveo je on. „Kada nam je Del Ponteova saopštila da su Srbe sa našeg spiska ubili, ona je već znala da su od njih uzeli organe. Pripremamo tužbu protiv nje za skrivanje zločina”, rekao je Spasić. „Komsomolska pravda” piše da Srbi na Kosovu žive u rezervatima i getima, koje u EU „stidljivo nazivaju enklavama” ili „mestima kompaktnog življenja”, gde „ne vole da idu predstavnici humanitarnih misija”.
U tekstovima ruskih novinara opisuje se težak život u srpskim enklavama, uz isticanje da svaka od njih potpada pod sintagmu „humanitarna katastrofa”.
Na samo Kosovo sliva se novac od EU, Saudijske Arabije, humanitarnih organizacija iz SAD, a novac šalju i Albanci koji se bave kriminalom u zapadnoj Evropi pošto je tamo „prljavi novac teško legalizovati”, piše ruski list.
Niču vile, bazeni i bezbrojne samoposluge, legalizuju se automobili ukradeni u Evropi... „Ne treba biti agent Interpola da bi se pogodilo zašto se grade prodavnice koje nikada neće imati kupce – to su hemijske čistionice u kojima se pere novac”, pišu novinari ruskog dnevnika i dodaju da EU ne može da objasni „zašto je bilo potrebno poklanjati albanskoj mafiji republiku koja je izvršila genocid nad celim narodom”.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Hrvati tek trećerazredni
Specijalno za Politiku
Sarajevo – Delegat u Domu naroda Parlamentarne skupštine Bosne i Hercegovine Božo Rajić tvrdi da su Hrvati u BiH „neravnopravni na svim nivoima vlasti” i da je „otimanje ustavnih i finansijskih prava hrvatskog naroda u Federaciji BiH prevazišlo i ona rigidna vremena kada je to, umesto Sarajeva, radio Beograd”.Parafrazirajući nobelovca Ivu Andrića Rajić za „Politiku” kaže „mi znamo da je Drina kriva i da je nikada nećemo do kraja ispraviti, ali nećemo ni odustati od borbe da je ispravimo”.
„Ustavni i stvarni položaj hrvatskog naroda u BiH je trećerazredan, jer je ustavna i stvarna pozicija tri konstitutivna naroda u ovoj zemlji potpuno različita. Matematički rečeno, Srbi su suvereni sto posto, Bošnjaci 85, a Hrvati nula odsto. Nepobitna je činjenica da Srbi u RS mogu, mimo volje druga dva naroda, doneti svaki propis, uključujući i ustavne promene. Isto to u Federaciji BiH mogu da urade Bošnjaci, zato što su brojčano moćniji od Hrvata i Srba”, objašnjava Rajić i sugeriše da je „ovo situacija pred kojom ne treba zatvarati oči”, te da „nije korektno, ni politički, a ni moralno različite činjenice nazivati istim imenom”.
Nezadovoljstvo u hrvatskom narodu, kad je u pitanju odlučivanje na nivou BiH, izaziva i institut entitetskog glasanja, ili kako to Rajić kaže „stvarni izvršni veto za kojim, za razliku od Hrvata, uvek mogu posegnuti Srbi i Bošnjaci”.
„U slučaju da su protiv, priča je time završena. Odluku koja je rezultat entitetskog glasanja ne može osporiti nijedna ustavna kategorija, uključujući i ustavni sud. Izuzetak je visoki predstavnik, pod pretpostavkom da proceni da treba reagovati.Tačno je da postoji i mogućnost pokretanja vitalnog nacionalnog interesa, ali to nije veto, nego je zahtev za odlaganje privremenog rešenja do odluke Ustavnog suda koja je,svaki put, donesena preglasavanjem sudija iz reda hrvatskog naroda”, tvrdi Rajić i kao primer navodi Javni radio-televizijski servis u BiH. Istovremeno napominje da se „do istovetnih prava za sve tri konstitutivna naroda može doći tako što će se izmeniti postojeći Ustav” i to „na način na koji će se doći do onoga što je pravedno i jednako za sve, što je deljivo sa tri”.
U razgovoru za „Politiku” Rajić ističe da se „predstavnici hrvatskog naroda ne zalažu za rešenja koja bi značila destrukciju BiH i njenu razgradnju, već za instrumente bez kojih ne može biti izgrađeno poverenje u ovoj zemlji”.Drugim rečima „izlaz je u celovitoj reformi ustava kojom će se uspostaviti ista administrativno-teritorijalna i ustavno-pravna i institucionalna rešenja za sve tri naroda”.Priču o trećem enititetu on ne prihvata, jer smatra da je „ona podvala” i da „treći entitet nije evropsko pravno nasleđe”, te da bi se u ustavnoj prekompoziciji BiH, prema mišljenju Hrvata, „morale naći multietničke federalne jedinice”.
Osvrćući se na neke sveže primere nadglasavanja hrvatskih predstavnika u Federaciji BiH, prvenstveno u vladi ovog entiteta, Rajić kaže da je „istovremeno iznenađen i pogođen količinom političke i moralne bezosećajnosti s kojom se vrši poreglasavanje Hrvata”. Napominje da nije situacija bolja ni u RS, s tom razlikom da je „nadmoć manje uočljiva u RS , jer u FBiH živi 95 odsto od ukupnog broja Hrvata u BiH”.
Na pitanje „Ko je kriv što se Hrvati u većem broju ne vraćaju u RS” on odgovara: „Kriv je rat, krivo je i vreme koje je uspostavilo neke nove životne realnosti koje je teško menjati, kriva je i vlast RS, zatim krivi smo i mi koji smo predstavljali hrvatski narod u BiH, ali krivicu snosi i međunarodna zajednica koja se nije bogzna pretrgla u vraćanju Hrvata na njihova predratna ognjišta”.
Iako priznaje da deo odgovornosti za sve izraženije nezadovoljstvo Hrvata u BiH, uključujući i masovniji povratak, snose i svi dosadašnji i aktuelni političari iz reda ovog naroda Rajić ne prihvata tezu, „koja se plodno razvija u Sarajevu”, a po kojoj su, „Hrvati krivi za poziciju u kojoj se nalaze”.
„Mogli su hrvatski političari učiniti više, ali to nije presudno u mozaiku svega onoga što se događalo.Presudna je ustavna kompozicija zemlje, ona je bila glavna brana povratku Hrvata”, kaže on i poručuje da „Sarajevo, Mostar i Banjaluka moraju konačno da shvate da nema srećne zemlje sa nesrećnim ljudima i narodima”, kao ni „osećaja da je nešto tvoje ako nisi jednakopravan i ako nemaš iste mogućnosti kao drugi”. Do svega toga, kategoričan je Rajić, „može se doći kroz ustavne promene, ali je potrebno dva prsta obraza”.

Ponoš: Najznačajnije je da Kfor ostane neutralan
Od našeg stalnog dopisnika
Brisel, 14. maja – Najznačajnije je da Kfor ostane statusno neutralan i da nastavi da radi svoj posao kako je i dosad radio, da se bavi obezbeđenjem mira i sigurnosti za sve građane koji žive na Kosovu i da ne bude uvučen u bilo kakvu aktivnost u vezi sa samoproglašenom takozvanom nezavisnošću Kosova – rekao je general Zdravko Ponoš, načelnik Generalštaba Vojske Srbije, u obraćanju novinarima posle susreta sa admiralom Majklom Malenom, glavnokomandujućim Združenog štaba Vojske SAD, danas u sedištu NATO-a u Briselu. 
Ponoš i Malen su razgovarali na marginama sastanka Vojnog komiteta Evroatlantskog partnerstva, a srpski general će se tokom dvodnevnog boravka u Briselu susresti i sa Japom de Hop Sheferom, generalnim sekretarom NATO-a.
Odgovarajući na novinarsko pitanje o odluci NATO-a da pokrene pripreme za dopunu mandata Kfora i obuku budućih snaga bezbednosti Kosova, Ponoš je rekao da je preneo Malenu da „to nije oblik uključenosti NATO-a u regionu koji može imati podršku Srbije”.
– Mi zastupamo stav da Kfor treba da ostane statusno neutralan, da se bavi obezbeđenjem mira i bezbednosti za sve koji žive na Kosovu i da ne treba da bude uvučen u formiranje bilo kakvih institucija koje impliciraju nezavisni status Kosova – istakao je Ponoš.
General Ponoš i američki admiral Malen razgovarali su i o bilateralnoj saradnji između dve vojske, koja je posebno usmerena ka školovanju srpskih oficira u SAD i približavanju naše vojske standardima NATO-a.
– U senci činjenice da su SAD priznale nezavisnost Kosova, nekoliko programa traju sve vreme. Saglasni smo da postoji obostrani interes da u okviru postojećih političkih ograničenja nastavimo saradnju koliko god je to mogućno – kazao je Ponoš i dodao da je njegovim kolegama u NATO-u posebno interesantno ratno iskustvo Vojske Srbije.
Ponoš je takođe istakao da je od Malena dobio obećanje da će za vojnike iz Srbije ubuduće biti mesta u obrazovnom programu američkog Ratnog koledža. 
Načelnik našeg generalštaba ocenio je da je velika šteta što do danas nije potpisan bezbednosni sporazum između Srbije i NATO-a.
– To je kodeks o razmeni informacija o kojem postoji mnogo nerazumevanja u Srbiji. Takav sporazum nije štetan po poverljivost informacija od nacionalnog značaja, ali o njegovom potpisivanju ne odlučuje vojska nego vlada. Imali smo nepovoljan politički kontekst, i nadam se da će nova Vlada Srbije na to gledati iz iste ove perspektive iz koje ja vidim taj sporazum i da će otvoriti širu saradnju Srbije u Partnerstvu za mir – objasnio je Ponoš.   
Džejms Apaturaj, portparol NATO-a, kazao je da je na današnjem sastanku Vojnog komiteta bilo reči o Kosovu.
– Imamo dovoljno ljudstva da obezbedimo sigurnost na Kosovu pred stupanje na snagu ustava Kosova 15. juna – kazao je Apaturaj.
Vojni komitet okuplja sve načelnike generalštabova zemalja članica NATO-a i partnerskih zemalja. Zdravko Ponoš sastaće se danas sa načelnikom ruske armije Jurijem Balujevskim i španskim kolegom Feliksom Sainsom Roldanom.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>