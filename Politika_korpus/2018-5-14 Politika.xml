<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Ispeci pa reci
Na Dan pobede 9. maja na Crvenom trgu u Moskvi tradicionalno je održana vojna parada, koju je RTS prenosio. U svetlu toga da smo bili među zemljama pobednicama a da se reč fašizam nikada toliko često nije koristila u razgovorima koji se ne odnose na istoriju, i RTS je mogao da uloži malo veći trud. Da, recimo, reprizira seriju „Banjica” ( četiri epizode) koju je 1984. režirao Sava Mrmak po scenariju Siniše Pavića a na osnovu kazivanja preživelih logoraša i dokumenata o potresnim sudbinama i strahotama logora u Beogradu. Ili dramu o generalu Leru „Čovek koji je bombardovao Beograd” (ponovo tandem Mrmak i Pavić)… Svojevremeno  je ta drama bila reprizirana na zahtev gledalaca, ali  je to, valjda, bilo u vreme kada se glas gledalaca beležio…
Ovako smo u udarnom večernjem terminu (21 sat) na Prvom programu gledali film „Distrikt 13 – palate od cigala” o nasilju i trgovini drogom na ulicama Detroita…
U jutarnjem programu Prve TV u sredu je gostovala Jelena Đoković povodom rada fondacije čiji je direktor. U razgovoru sa voditeljima Jovanom Joksimović i Srđanom Predojevićem bilo je za očekivati da će se govoriti i o njenom mužu  Novaku Đokoviću. Dva dana ranije on se plasirao u drugo kolo Mastersa u Madridu pobedom nad Japancem Keija Nišikorijem. „Nisam  gledala meč, imala sam obaveza”, rekla je gospođa Đoković. A na Predojevićevo pitanje koji rezultat predviđa u meču Novaka Đokovića sa Kajlom Edmindom odgovorila je: „Nisam stručnjak za tenis.” Kako je to neobično čuti u zemlji u kojoj su svi stručni za sve a posebno za fudbal, tenis, politiku…
U istom izdanju emisije, iz Kana gde je dan ranije svečano otvoren filmski festival, uživo se uključila reporterka Vanja Ćamović koja nas je izvestila da je  glumica Penelope Kruz izazvala veliku pažnju medija i da na „crvenom tepihu” nisu dozvoljeni selfiji. Čuli smo tako  sa lica mesta  sve ono što smo već saznali prethodnog dana. A onda je ta nasmejana devojka u lepršavoj crvenoj haljini stojeći na obali mora, upitala kamermana: „Hoćemo li se sada okupati?” i izveštaj završila rečima: „ Kao što ste videli, klimnuo je glavom!?” Kako to misli da smo  mi, gledaoci, videli da joj je snimatelj klimnuo glavom? Pa nema retrovizor na kameri!Sve i da je to važna informacija koju treba da saznamo iz Kana.
Ako ništa drugo, samo da je pitala konobara koji joj je doneo kafu, kako on, sa ajcerom u ruci, vidi kanski festival i vašar taštine koji ga prati, mogli smo doživeti  delić nečijeg iskustva.
 Neće zbog ovoga Zemlja prestati da se okreće, ali bi bilo dobro da mladi počnu da cene mogućnosti koje im se pružaju.

„Lepi grom” i druge reforme obrazovanja
Književnik
TEKST SAMO U ŠTAMPANOM I DIGITALNOM IZDANjU

Antifašističko nasleđe za nove generacije
Asistentkinja na Odeljenju za sociologiju Filozofskog fakulteta u Beogradu
TEKST SAMO U ŠTAMPANOM I DIGITALNOM IZDANjU

Deca bogatih
U svakoj zajednici postoji jedan manji broj ljudi koji su prema kriterijumima date zajednice označeni kao bogati. Po pravilu je odnos zajednice prema bogatim pojedincima i porodicama dvostruk: s jedne strane divljenje i želja da se živi njihovim životom, a s druge, neka vrsta neprijateljskog odnosa prožetog zavišću. Uglavnom zbog toga što pripadnici zajednice u bogatima ne vide ljude koji su isti kao i oni, oni se ne poistovećuju sa bogatima i nemaju empatiju za njihove probleme.
U korenu nečije želje za postizanjem bogatstva često je htenje da se vlastitoj deci omogući onaj pretpostavljeni kvalitet života dece bogatih.
Droga, alkohol i delikvencija
Mnogima je iznenađujuće da sudbine bogate dece, ali i ozbiljna strana istraživanja te populacije, pokazuju da je život bogate dece veoma često opterećen različitim problemima koji utiču na formiranje njihove odrasle ličnosti.
Uopšteno se smatra da je siromaštvo važan faktor rizika koji doprinosi da mladi kreću putem droga, alkohola i delinkvencije. Međutim, američka istraživanja pokazuju da mladi iz bogatih porodica imaju sličnu procentualnu zastupljenost alkoholizma, uzimanja droga i delinkvencije u odnosu na one iz siromašnih. U grupi mladih iz bogatih porodica povišena je zastupljenost depresivnosti i anksioznosti. Ovi podaci ukazuju da znatan procenat dece i mladih iz bogatih porodica ne živi tako srećnim životom kako se to obično smatra.
Glavni problem dece bogatih jeste u tome što su premalo u kontaktu sa svojim prezauzetim roditeljima. Uprkos tome veliki deo dece bogatih ne pokazuje značajnija odstupanja u razvoju sve do početka puberteta, u proseku oko 13. godine. To je period u kojem izgrađuju svoj identitet i u grupi vršnjaka preuzimaju ulogu „bogataša”. Oni se trude da među svojim vršnjacima imaju status „zvezde” koja je istovremeno predmet grupnog divljenja i zavisti. Kako je njihov identitet i status u grupi zasnovan na materijalnim privilegijama, oni počinju da koriste materijalne stvari i trošenje novca kao statusne simbole koji ih „izdižu” iznad ostalih.
Ukoliko potiču iz porodice koja smatra da je njeno bogatstvo dokaz da su sposobniji i bolji od drugih, oni mogu usvojiti stav više vrednosti. Kako druge doživljavaju kao manje vredne, razvijaju narcisoidne crte ličnosti što znači da im nedostaje saosećajnost i empatičnost do drugih, kao i sposobnost dubljeg emocionalnog vezivanja. Zbog toga imaju sklonost da u konfliktima ponižavaju druge. Znajući da u grupi vršnjaka nemaju iskrene prijatelje osećaju se usamljeno jer su svesni da su svoj status ostvarili trošenjem novca da bi druge impresionirali.
Deca bogatih imaju veću šansu da postanu plen ili žrtve drugih. Nije reč o uobičajenom strahu bogatih da će im dete biti kidnapovano, već o hroničnom iskorišćavanju. Tako je, na primer, ustanovljeno je da što tinejdžer ima veći džeparac, to je veći rizik da ga neko navede da uzima i kupuje drogu.
Deca bogatih često imaju problem sa motivacijom i ambicijom. Najčešće zauzimaju „aristokratsku poziciju” i očekuju da mnoge stvari dobiju ne zbog toga što su se potrudili da nešto urade već zbog toga što misle da im nešto prirodno pripada zbog statusa koji imaju. U tom slučaju imaju nedostatak radnih navika, a pokazuju sklonost hedonizmu i pasivnosti. Kada uđu u ulogu „bogatog naslednika”, tada životare u potrazi za stalnom zabavom, čekajući dan kada će preuzeti kontrolu nad bogatstvom.
Prerano–prebrzo–previše
Česta vaspitna greška bogatih roditelja koji osećaju krivicu zbog zanemarivanja dece da im ugađaju po principu „prerano–prebrzo–previše”. Kada deci omoguće najzanimljivija putovanja i najuzbudljivije zabave, oduzimaju im mogućnost da kasnije u životu žude za nečim što nisu ranije doživeli.
Jedno američko istraživanje je pokazalo da ona deca bogatih koja su kasnije u životu ostvarila uspešan i zadovoljan život dolaze iz porodica koje sebe nisu označavale kao bogate i nisu deci govorila da će biti bogati naslednici.
Zato bogati roditelji treba da znaju da su njihova privilegovana deca zapravo u rizičnoj grupi koja zahteva posebnu pažnju roditelja i usmerenje ka životnoj poziciji samopoštovanja i poštovanja drugih.

Siguran početak Đokovića u Rimu
Rim je četvrti evropski grad u kojem Novak Đoković ove godine traži formu za Rolan Garos, vrhunac sezone šljake, od 27. maja. Posle dve pobede u Monte Karlu, nijedne u Barseloni i jedne u Madridu, krenuo je dobro na italijanskom mastersu. Za manje od sata vremena, sigurnom igrom je savladao nepredvidljivog Ukrajinca Aleksandra Dolgopolova, sa 6:1, 6:3.
I Dolgopolov je daleko od prave forme, pa se iz ovog meča ne mogu izvući sigurni zaključci, ali rutinska pobeda i sigurnost u igri dižu samopouzdanje u pravi čas. Bolji servis, sa šest asova, četiri iskorišećene prilike za brejk od ukupno pet, te prvi set završen za svega 20 minuta, ohrabrujući su pokazatelji.
Koliko je Rim važan kao priprema, toliko i za spasavanje statusa nosioca na Rolan Garosu. Naime, Đoković je prošle godine bio finalista, pa ga 600 oduzetih bodova baca ispod 30. mesta na ATP listi. I sa pobedom u prvom kolu trenutno zauzima 33. mesto, iza 27. Filipa Krajinovića, pa mu ni uspeh u drugom kolu ne garantuje da ostane prvi reket Srbije. Čak i zvanično 18. mesto ove sedmice predstavlja njegov najlošiji plasman od oktobra 2006, ali mogućnost da ga popravi imaće samo ako osvoji titulu u Rimu.
U ovom trenutku nijedna računica nije bitna u odnosu na mogućnost osvajača 12 grend slem titula da kroz naredne mečeve napreduje mnogo više nego što je učinio od operacije lakta. U narednu pobedu, protiv Gruzina Nikoloza Basilašvilija ili Italijana Filipa Baldija, ne treba sumnjati. Obojica su ušla u glavni žreb iz kvalifikacija i danas igraju međusobno, tako je Novakov naredni meč tek sutra. Već u trećem kolu, Đoković bi mogao da se sastane sa osmim favoritom Džonom Iznerom, ako Amerikanac savlada boljeg iz susreta Ramos – Delbonis.
Sreća se juče osmehnula našim predstavnicima u Rimu, od kojih je sada dvoje u drugom kolu. Umesto odlaska iz Italije zbog poraza u drugom kolu kvalifikacija, Aleksandra Krunić se preko noći našla najpre u glavnom žrebu, a zatim i u drugom kolu, pobedom protiv domaće teniserke Roberte Vinči: 2:6, 6:0, 6:3. Ujedno, ovom pobedom je stigla do novog ličnog rekorda, 43. mesta na VTA listi.
S druge strane, Italijanka je, sa 35 godina, porazom završila dugu i uspešnu karijeru, sa deset VTA titula u singlu i 25 u dublu. Roberta Vinči će ostati upamćena i po tome što je u prvih deset u singlu ušla sa 33 godine, kao najstarija u profesionalnoj eri. U dublu je osvojila sva četiri najveća turnira i bila prva na svetskoj listi 2015.
Aleksandra Krunić najpre nije imala sreće da joj 46. pozicija na VTA listi ne garantuje mesto među 44 učesnice po rangu, a zatim se desilo ono što je moglo da se očekuje – otkazi u poslednji čas. Od turnira u Rimu su odustale Petra Kvitova, Jekaterina Makarova i Ketrin Belis, pa je Krunićeva dobila priliku i na najbolji način je iskoristila. Za prolaz u treće kolu biće joj potrebna vrhunska forma, jer igra sa Anastasijom Sevastovom ili Kristinom Mladenović.

Đoković pao na 18. mesto, najgori plasman od 2006.
London - Najbolji srpski teniser Novak Đoković na najnovijoj ATP listi pao je na 18. mesto, što je njegov najslabiji plasman još od oktobra 2006. godine. Đokovića, koji je u drugom kolu Mastersa u Madridu eliminisan od Kajla Edmunda i izgubio 360 bodova jer je „branio” polufinale, sada čeka novi izazov u Rimu - gde brani finale.
Došlo je do smene i na prvom mestu, gde je ponovo Rodžer Federer, nakon što Rafel Nadal nije odbranio titulu u Madridu. Iza njih slede šampion iz Madrida Aleksandar Zverev, pa Grigor Dimitrov, Marin Čilić, Huan Martin Del Potro itd.
Filip Krajinović, koji ne igra zbog povrede, sačuvao je 26. mesto, Dušan Lajović je zahvaljujući četvrtfinalu u Madridu napredovao za čak 29 mesta i sada je 66. igrač sveta, dok je Viktor Troicki skočio sa 87. na 84. poziciju. (Tanjug)

Hlađenje vode bez leda
U drevnom svetu su razvijeni i metodi hlađenja vode (pa čak i pravljenja leda bez pomoći uvezenog ili uskladištenog snega) – prirodno, u dve najtoplije zemlje – Egiptu i Indiji. Tu su se koristili jednostavni fizički metodi: zračenje i isparavanje. Atenej opisuje kako se u Egiptu, u drugom veku, voda hladila tako što je ostavljana tokom noći na krovu:
„Tokom dana stavljaju (rečnu) vodu na sunce, a kada dođe noć, uklone talog i izlože vodu vazduhu u zemljanim ćupovima koje stave na najviši deo kuće, dok dva roba po celu noć kvase te ćupove vodom. U zoru snesu ćupove... Onda ih stave u slamu, a potom je koriste bez potrebe za snegom ili bilo čim drugim.”
Na ovaj način voda se „nebeski” hladila jer se njena viša temperatura gubila u atmosferi. Sve što je bilo potrebno jeste vedro noćno nebo koje bi omogućilo da se voda ohladi.
Polivanje ćupova tokom noći ubrzavalo je gubitak toplote isparavanjem, što je bila druga tehnika koju su poznavali Egipćani. Crteži iz njihovih grobnica prikazuju robove koji lepezama hlade velike ćupove za skladištenje. Ćupovi su naročito bili napravljeni od porozne gline, tako da mala količina tečnosti može da otiče iz njih i da ispari s površina. S njom je izlazila i toplota, snižavajući tako temperaturu ostatka tečnosti, baš kao što znojenje snižava temperaturu ljudskog tela. Isti ovaj metod danas koriste seljaci po celom Istoku, a savremeni eksperimenti pokazuju da se na taj način voda može rashladiti čak 20 stepeni ispod sobne temperature.
Nešto efikasniji metod isparavanja koristio se u Indiji još od pamtiveka. Evropski putnici 19. veka pišu o tome kako su plitki sudovi od grnčarije bili poređani u redove, pokriveni slamom ili trskom šećerne repe i izloženi promaji. Isparavanje je hladilo vodu, pa čak dovodilo i do stvaranja malih količina voda. Dodavanje soli u vodu još je više ubrzavalo hlađenje – što je pomenuto u jednom indijskom tekstu iz četvrtog veka pre naše ere. Metod isparavanja sličan indijskom koristio se u Estoniji oko 800. godine nove ere, što saznajemo iz pismenih izvora.
Iako nam ovi drevni egipatski i indijski metodi deluju prilično primitivno, vredni su pamćenja.

Davidova smrt – izazov za opstanak vlasti
Od našeg stalnog dopisnika
Banjaluka – Jedna tragedija postala je izazov za vlast u Republici Srpskoj. Misteriozna smrt dvadesetjednogodišnjeg mladića Davida Dragičevića, koja još nije razrešena – zbog čega građani svakodnevno protestuju – preti da poljulja rejting vladajućeg bloka u RS koji predvodi Dodikov SNSD. Ta partija je već više od deset godina na vrhu tabele političke popularnosti među srpskim partijama.
Naelektrisana situacija u javnosti nastala posle tragedije ovog mladića, uslovila je neobičajeno popustljive odgovore vlasti na zahteve protestanata. Oni svakodnevno protestuju još od kraja marta na banjalučkom Trgu Krajine i po drugim gradovima u Srpskoj predvođeni grupom aktivista „Pravda za Davida”. Sumnjaju u policijsko objašnjenje po kom je verovatno reč o nesrećnom slučaju. Veruju da policija nije savesno obavila svoj deo posla, čak se čuju navodi i o zataškavanju, što u MUP-u RS odbacuju uz poruku da istraga još traje.

Plenković prihvatio ostavku ministarke Martine Dalić
ZAGREB - Potpredsednica hrvatske vlade i ministarka privrede Martina Dalić podnela je ostavku, koju je premijer Andrej Plenković prihvatio.
Dalićeva je ostavku podnela nakon skandala sa mejlovima u vezi sa izradom Lex Agrokora, kojim je država praktično preuzela rukovođenje koncernom Agrokor, koji je bio u vlasništvu biznismena Ivice Todorića. Dalićeva, koja je bila desna ruka premijera Plenkovića, a prema pisanju hrvatskih medija, i najmoćnija žena u vladi, je prošle sedmice rekla da neće podneti ostavku zbog mejlova.
Ipak, to se danas dogodilo nakon što je portal Index.hr, koji je pokrenuo ovu aferu, danas nastavio da objavljuje mejlove iz kojih proizlazi da je Plenković znao za sve što je Dalićeva radila, kao i da je finalnu verziju predloga Leks Agrokora dobio nekoliko sati pre njegovog usvajanja po hitnom postupku.
O ostavci Dalićeve, Plenković je novinare obavestio na zajedničkoj konferenciji sa ministarskom privrede, a nakon višečasovnih sastanaka u Banskim dvorima sa njom I drugim saradnicima, među kojima je bio i predsednik parlamenta Gordan Jandroković.
Plenković je uveravao novinare da ni jednim svojim potezom, kako je rekao, ni izjavom nisu hteli da dopuste stvaranju atmosfere krize i haosa, što je, kako tvrdi, moglo da se dogodi zbog Agrokora.
U takvim okolnostima, rekao je Plenković, Dalićeva je kontaktirala i ljude koji su mogli pomoći i koji se nisu mogli naći unutar sistema državne uprave.
„Kriza je bila vanredna i tražila je brzo delovanje. To je važan detalj. U takvim kratkim rokovima pripremljen je zakon. Činjenica je da je on donesen u zadnji trenutak i pripremljen u kratkom roku'“, rekao je Plenković.
Plenković je podsetio šta bi kriza značila za firme i njihove zaposlene, kao i da je pretila da se prelije na zemlje regiona, u susednim državama, gde je Agrokor poslovao.
Verovatno bi, kazao je, bilo lakše i jednostavnije da je Uprava Agrokora uspela sama da nađe rešenje, ali se to nije dogodilo, pa je imenovanjem vanrednog upravnika dogovoren novi kredit za praktično pet dana.
Prema mejlovima koje je objavio portal Indeks jasno je da je ministarka Dalić koordinirala pisanje zakona o Agrokoru sa Antom Ramljakom i Tomislavom Matićem iz dotad nepoznatog „Texo Managementa”, Matkom Maravićem i Tonćijem Korunićem iz „InterCapitala”, Branimirom Briceljem iz firme „Alter Corporate Finance”, kao i sa advokatskim društvom Šavorić i partneri.
Oni su, dakle, pisali zakon, a nakon toga su dobili milionske savetničke angažmane u Agrokoru, gde je Ante Ramljak postavljen na mesto vladinog prinudnog upravnika.
Plenković je prošle sedmice rekao da nije iščitao mejlove i da mu je potrebno vreme da ih detaljno izuči, nakon čega će, kako je rekao, odlučiti i o sudbini Dalićeve.
Tada je rekao i da ona u potpunosti ima njegovu podršku. Međutim, nakon što je portal Indeks danas objavio nove mejlove iz kojih se vidi da je Plenković u sve što Dalićeva radi bio dobro upućen, premijer je promenio mišljenje.
Opozicija žestoko kritikuje vladu i Plenkovića.
Sabor je, naime, nedavno odlučivao o poverenju Dalićevoj, koja je prošla kroz „iglene ušli” zahvaljujući samo jedom glasu i to poslanice koja je u Sabor došla gotovo s porođaja da bi dala podršku ministarki. Opozicija sada traži ostavku i premijera, a neki su im poručili da angažuju dobre advokate jer bi se moglo ispostaviti da u svemu što su radili ima elemenata krivičnog dela.
Pojedini poslanici, pa i nekadašnja premijerka Jadranka Kosor, smatraju da je Plenković postupkom sa Agrokorom prevazišao svog prethodnika Tomislava Karamarka, koji je zbog mnogo manjeg skandala napustio i vladu i poziciju lidera HDZ, ali i nekadašnjeg premijera Iva Sanadera. (Tanjug)

CG: Na leđima iz Albanije krijumčarili 110 kg marihuane
PODGORICA - Podgorička policija uhapsila je I.P. (31) iz Albanije, dok za tri osobe traga, zbog sumnje da su u mestu Miljac - Kučka Korita, u džakovima na leđima krijumčarili oko 110 kilograma marihuane.
RTCG prenosi da je policija u istom reonu nešto ranije kod M.M. (30) pronašla i oduzela pištolj i municiju.
„Službenici OGB Tuzi su 13.05.2018. godine oko 16,00 časova, postupajući na osnovu operativnih saznanja, u mestu Miljac - Kučka Korita, na pešačkoj stazi koja vodi iz Republike Albanije preko granične linije u Crnu Goru, primetili četiri lica koja su na leđima nosila džakove i kretala se u njihovom pravcu, i pokušali da zaustave ova lica koja su se oglušila o naređenje da se zaustave, odbacila džakove i dala se u bekstvo”, saopšteno je iz Uprave policije.
Navodi se da su nakon kraće potere policajci su uhapsili I.P. (31) iz Albanije, dok su se ostala tri lica uspela da pobjegnu preko albanske granice. Službenici OGB Tuzi su o događaju obavijestili kolege iz albanske granične policije.
„Pregledom lica mesta, policijski službenici su pronašli šest jutarnjih džakova u kojima se nalazila biljna materija tamnozelene boje za koju se sumnja da je opojna droga marihuana, ukupne količine oko 110 kg”, kazali su iz policije.
RTCG prenosi da će droga biti upućena u Forenzički centar na veštačenja.  (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Migrantska kriza eskalira u BiH
Od našeg dopisnika
Sarajevo-Bosna i Hercegovina nema načina da preseče rutu i zaustavi migrante koji, iz dana u dan, u sve većem broju ulaze na njenu teritoriju, niti je u prilici da sama može rešavati probleme s kojima se ti ljudi suočavaju, jer nema ni sredstava, a ni smeštajnih kapaciteta . To je za „Politiku” potvrdio i ministar bezbednosti BiH Dragan Mektić.
Od početka godine  u BiH je, prema zvaničnim informacijama, ušlo oko 3.500 migranata, a u poslednje vreme dnevno ih ulazi od 80 do 120.Iz Službe za poslove sa strancima BiH navode da se među registrovanim nalazi  samo 30 odsto  izbeglica iz ratom zahvaćenih područja, poput Sirije.
Najveći broj migranata koji  ilegalno ulaze  u BiH, zahvaljujući, između ostalog, i poroznosti  njene granice, trenutno se nalazi na području Sarajevskog i Unsko-sanskog kantona.

Taksisti tvrde da su imali dozvolu za protest, MUP ćuti
Minulog četvrtka, zbog protesta taksista koji je organizovala Ugovorna privredna taksi komora Srbije (UPTKS), za javni saobraćaj i automobile gotovo deset sati bile su zatvorene Slavija, nekoliko ulica oko nje i Nemanjina. Žitelji iz većine delova grada su tog jutra prilično kasnili na posao, u škole, na fakultete... a tog podneva silno vreme su izgubili kako bi se vratili kući. Protest o kome mnogi u dvomilionskom gradu uopšte nisu bili obavešteni otvorio je pitanje o kome sugrađani raspravljaju danima – da li je moguće da su za takvu vrstu izražavanja nezadovoljstva taksisti dobili dozvolu od nadležnih. Odgovor je – moguće je. Bar tako tvrde organizatori.
Kako kaže Saša Knežević, zamenik predsednika UPTKS-a, oni su dobili saglasnost nadležnih za parkiranje vozila sa TH oznakama na kolovozu na Slaviji i duž Nemanjine, ali i za višesatni protest.
– Protest je prijavljen MUP-u, odnosno nadležnima. Dobili smo neophodna odobrenja. Znalo se kako će protest biti organizovan. Zar mislite da bismo mogli da izađemo na kružni tok i u Nemanjinu i da tamo budemo više sati, a da nadležni nisu bili obavešteni? Pa da nismo dobili saglasnost, naravno da bi nas odmah sklonili sa ulice. Uostalom, ko god je tog dana prošao Slavijom i Nemanjinom na više mesta mogao je da uoči pripadnike policije – ukazuje Knežević.

Svi na vagu
Dan zdravih navika prvi put će se održati na otvorenom. Manifestacija „Svi na vagu” biće priređena sedmi put sutra od 10 do 20 časova ispred Opštine Zvezdara i Ustanove kulture „Vuk Stefanović Karadžić”, a otvoriće je Milka Raičević, nutricionista i osnivač istoimenog udruženja.
Posetioce očekuju besplatna merenja na specijalnim vagama na kojima mogu da se dobiju podaci o BMI (bodi mas indeks), masnoćama u krvi i drugim parametrima važnim za zdravlje, besplatna kontrola šećera u krvi, besplatno određivanje vitaminsko-mineralnog statusa... Posle merenja, svaki sugrađanin koji bude hteo imaće i kraću konsultaciju sa nutricionistima.
Gosti će moći da se upoznaju i sa zdravim proizvodima, zdravom hranom, zdravim stilovima života – sa svim onim što im može pomoći da promene loše navike i krenu putevima zdravlja. U toku kulturno-umetničkog i sportskog programa predstaviće se sportski, plesni i drugi klubovi i škole sa svojim aktivnostima.

Prvi beogradski frizerski festival
Nekoliko veštih pokreta makazama i preobražaj je gotov. Frizura je već drugačija, a čak i mala promena na kosi odaje potpuno novi utisak. Dodati na sve to lak za kosu ili dve-tri pletenice, i model je spreman da prošeta pistom najprestižnijih modnih događaja u inostranstvu. Ali, zašto bi išao bilo gde kada je moda već tu, kod nas.
Internacionalni frizerski festival „Belgradegathairing” u Ustanovi kulture „Vlado Divljan” okupio je najbolje svetske stručnjake iz ove oblasti, ali i brojne domaće profesionalce željne da nauče trikove svojih kolega u prestonicama mode.
Male tajne velikih majstora kose učili su od Igora Vasiljuka i Kejtlin Alberts iz Bostona, Saša Kremića iz Londona, Mikija Stojčića iz Tel Aviva, Bobana Ristića, Dejana Kostića, Dejana Nikolića i „Aleksandar tima” iz Beograda, kao i Beogradskih berbera, ali i  Dušana Šovljanskog iz Novog Sada.
„Beogradsko okupljanje oko kose”, kako se bukvalno prevodi naziv ovog festivala, začinili su različiti performansi kojima su majstori frizure nastupili na sceni. Bilo je tu maski, balerina, plesača…
– Ovo je prvi festival ovog tipa koji se organizuje u Srbiji. Predstavljena je moda za uzrast od 18 do 65 godina, za sve moguće frizere i sve moguće pravce. Nastupilo je 25 frizera koji su svoju veštinu pokazali na 75 modela – objašnjava Dejan Kostić i dodaje da su se timovi ovih stručnjaka razlikovali po stilovima – neki su predstavili precizno šišanje oštrih linija, drugi šarenije i razigranije varijante, dok su berberi u svom stilu eksperimentisali s bradama i brkovima.

Otkaz krojačicama zbog slika na „Fejsbuku”
Smederevo – Nakon  štrajka upozorenja zbog neisplaćenog prekovremenog rada i plate, zaposlenima turske fabrike tekstila „Kajzen” u Smederevu, među kojima je većina žena, poslodavac je istog dana isplatio sva dugovanja, ali već sutradan, neke od njih sačekala je, kako kažu, odmazda. Pretnjama da će snositi krivičnu odgovornost, pa čak ići i u zatvor jer su na društvenim mrežama iznosili „poverljive informacije” iz firme, turski poslodavac je za sedmoro zaposlenih pripremio sporazumni raskid ugovora o radu.
– U petak smo imali štrajk upozorenja jer šest meseci radimo po 12-14 sati a nismo dobili ni dinara za prekovremeni rad, samo obećanja. Prekinuli smo proizvodnju, ali pošto je novac uplaćen, u subotu smo otišli na posao. Nakon nekoliko sati krenuli su da pozivaju na razgovor nas desetak koji smo postavljali slike, ili komentarisali štrajk na „Fejsbuku”. Plašili su nas da nam sleduje od tri meseca do pet godina zatvora, ali da nas ne bi krivično gonili tražili su da potpišemo sporazumni otkaz – priča jedna od radnica.

Spasioci životinja obučavaju pse za potragu za nestalima
NIŠ - Nišlija Nenad Stamenković (35), član tima „Animal rescue Serbia”, nedavno je iz napuštenog šahta u okolini Prokuplja spasao argentinsku dogu, ali pas je na žalost ubrzo preminuo jer je pre pronalaženja više od deset dana bio zarobljen pod zemljom. Stamenković je u proteklih godinu i po dana, koliko je deo organizacije „Animal rescue Serbia”, spasio na desetine pasa, mačaka i drugih životinja na jugu Srbije, a uz pomoć svog pasa pomogao je pronalaženje starijeg čoveka nestalog u okolini Niša.
On je dugo bio jedini obučeni spasilac životinja sa velikih visina, dubina i iz vode južno od Beograda, a u potom su mu se u tom poslu pridružile i Nišlijke Marija Stamenković i Paraskeva Nedeljković.
Stamenković nastoji da postane deo specijalnog tima „Animal rescue” koji radi u celom svetu, a u međuvremenu se zalaže da se u našoj zemlji psi u mnogo većoj meri uključe u pronalaženje nestalih lica.
„Psi imaju zaista neverovatne sposobnosti, mogu da se obuče za pronalaženje pasa i u lavinama i u vodi. U Hrvatskoj je pas, obučen da roni do četiri metra dubine, pronašao leš čoveka koji je nestao pre 12 godina. Pronašao ga je u olupini automobila na dnu reke”, kazao je Stamenković za Betu.
On je podsetio da je prošle godine, na poziv niškog vatrogasnog društva, učestvovao u pronalaženju čoveka starog 96 godina koji se izgubio u okolini Donje Vrežine. „Četiri dana su ga svi tražili, a onda smo izašli nas četvorica, sa četiri psa i pronašli smo ga za tri sata”, rekao je Stamenković. Kako je kazao, nakon više apela da se psi uključe u potragu za nestalim licima, Vatrogasno društvo iz Niša potpisalo je sa njim ugovor o spasavanju lica na području grada.
„Potrebno je da u narednom periodu veći broj pasa u Srbiji bude obučen za pronalaženje ljudi. U Nišu obučenog psa imamo samo jedan moj prijatelj, ja i vatrogasna jedinica”, rekao je on.
Stamenkovićeva koleginica iz tima „Animal rescue Serbia”, advokat po struci, Marija Stamenković kazala je da bi naša zemlja, po uzoru na mnoge druge evropske zemlje, trebalo da formira posebnu službu koja će se baviti potragom za nestalim licima uz pomoć pasa, ali i registar lica koja su obučena za traganje za nestalim licima. (Beta)

Materijali radni, samo odluke javne
Pančevo – Još od aprila meseca steže se obruč oko poslenika „sedme sile” koji prate javne sednice Gradsko veća Pančeva, jer više neće dobijati materijale na osnovu kojih ovo telo donosi odluke podjednako važne za sve stanovnike, kako samog grada, tako i okolnih naselja.
Decenijama je režim rada novinara da dolaze na česta okupljanja lokalnih resornih ministara, pripremljeni i upoznati sa sadržajem materijala na osnovu kojih se donose odluke i na kraju „naoružani” pitanjima za najviše gradske službenike, ali će od narednog meseca sve biti drugačije. Ovoj promeni kursa u radu Gradskog veća prethodila je ustaljena procedura da se materijali dostavljaju redakcijama nekoliko dana uoči sednice, potom su uručivani samo akreditovanim novinarima i neposredno pred početak zasedanja, a sada, kažu kolege, rade „na neviđeno”.

Dodelom nagrada završen 11. „Beldocs"
Dodelom nagrada i projekcijom filma „Okupirani bioskop”, u Kombank dvorani večeras je završen 11. Međunarodni festival dokumentarnog filma „Beldocs”.
Žiri u sastavu: reditelj Stefan Malešević, urednik „DocLisbo"-a Agnes Vajldstajn i osnivač „ZagrebDox"-a Nenad Puhovski, najboljim filmom u „Srpskom takmičarskom programu” proglasio je dokumentarac „4 godine u 10 minuta” Mladena Kovačevića zbog „lepote i jednostavnosti kinematografskog pokreta u predstavljenim kadrovima ispunjenim poštovanjem prema veličanstvenoj prirodi koju prikazuje”.
Žiri je nagradio Kovačevića za, kako su naveli u obrazloženju, „dirljivu i poetičnu priču koju prikazuje, od proslave ljudske istrajnosti do zapanjujućih rezultata u postizanju krajnjeg cilja”.
Nagrada za najbolju kameru u okviru istog programa otišla je u ruke Koste Glušice za film „Poslednja avantura Kaktus Bate” Đorđa Markovića za „preciznu istragu intrigantne priče i živopisan pristup animaciji”.
U kategoriji najbolja montaža nagrađeni su Tomas Ernst, Ana Lagator i Nataša Pantić za film „Kada dođu svinje” Biljane Tutorov, koji prema oceni žirija predstavlja „nežni portret žene koja se na snažan i veseo način nosi sa istorijom svoje zemlje i koju prenosi na svoje unuke na šaljiv način”.
Žiri Međunarodnog takmičarskog programa u sastavu: Jasmin Bašić (Ženevska filmska komisija), Nikolas Feodorov (selektor festivala FIDMarselle) i Čarna Manojlović (Akademija umetnosti Beograd) nagradio je dva filma - „Meteori” reditelja Gurkana Kelteka (Turska/Holandija) i „Boli Bana” Simona Giljarda (Belgija/Francuska).
U obrazloženju je istaknuto da „Meteori” predstavljaju „poetično crno-belo vizuelno putovanje o ratnom stanju unutar grada, unutar uma i prirode”, a autor, mudro i istrajno uokvirujući drevne simbole, kombinujući ih sa političkim izjavama, oblikuje ritmički koherentne, precizne i otvorene prostore, preplićući mikro i makro kosmos.
U dokumentarcu „Boli Bana”, kako je primetio žiri, „impresivni vizuelni aspekti omogućavaju gledaocu da razmišlja o vezama i razlikama između „njihovih” i „naših” vrednosti, vremena i razumevanja sveta”.
Beogradski srednjoškolci Drago Milovanović, Relja Popović i Nemanja Joković najboljim dokumentarnim filmom u okviru selekcije „Beldocs Teen” proglasili su „Outaga Girls” u režiji Tereze Traore Dalberg koja uspeva da prikazivanjem svakodnevnice približi gledaocima celokupnu socijalnu i političku situaciju u Burkini Faso.
Posebna nagrada direktora festivala „Beldocs” dodeljena je filmu „Okupirani bioskop” Senke Domanović za „vanredno uspešan sinematografski narativni izraz u potrazi za uređenim društvom i napretkom srpske kinematografije”.
Tokom osam dana na „Beldocsu” je prikazano 98 filmova, podeljenih u 14 programskih celina u 11 bioskopskih dvorana.
Među skoro 130 gostiju, Beogradom su prošetali kultni američki reditelj Ejbel Ferara, ovogodišnja pobednica „Berlinala” Rut Bekerman, jedan od najznačanijih reditelja današnjice Ulrih Zajdl i drugi, a publika je imala priliku da pristutvuje njihovim masterklasovima, razgovora sa autorima posle projekcija i pogleda premijerno filmove koje su selektori Marko Grba i Igor Stanojević izabrali.
Filmski centar Srbije obezbedio je nagrade za najbolje filmove na festivalu, kao i 2.000 evra za podršku pobedniku konkursa „Beldocs in Progress za domaći film u fazi razvoja.
Kovačević i Giljard: Nagrade „Beldocsa” podrška filmu
Reditelj Mladen Kovačević, čiji je film „4 godine u 10 minuta” večeras proglašen najboljim filmom u „Srpskom takmičarkom programu” 11. Međunarodnog festivala dokumentarnog filma „Beldocs”, kaže da je taj dokumentarac nastao bez previše napora i jednostavno se dogodio između velikih i produkcijski komlikovanih projekata, te da će priznanje „Beldocsa” pomoći da film dođe do publike.
„4 godine u 10 minuta”, eksperimentalni arhivski dokumentarac o prvom osvajanju Mont Everesta od strane jednog Srbina, Dragana Jaćimovića, čji su dnevnički zapisi i video arhiva tokom ekspedicije korišćeni kao građa za film, imao je svetsku premijeru na festivalu „Visions du Reel” u Nionu gde je dobio Specijalno priznanje.
„Kada praviš film, doživljavaš ga na različite načine tokom procesa rada i što je taj proces kraći, odnos prema filmu je čistiji. Ja sam gradio odnos prema ovom filmu i pre nego što sam počeo da ga pravim, jer je film nastao od arhivskog materijala koji ja nisam snimio što je za mene bilo nezamislivo ranije. Sada se pokazalo kao prijatan resterećujući proces, jer ne morate da se suočavate sa nekim svojim materijalom u montaži”, objasnio je Kovačević u izjavi Tanjugu.
On je objasnio da je Jaćimovićeve dnevnike pročitao pre dve godine, pre godinu dana je pogledao video materijal i odmah znao da se tu krije film.
„Ta autentičnost iz zapisa i snimaka, jednostavnost i neposrednost realizma koja se tu pojavila, izuzetno je poetična i znao sam da će biti pravo uživanje praviti film od toga i tako se i dogodilo”, dodao je Kovačević nagrađen za „lepotu i jednostavnost kinematografskog pokreta u predstavljenim kadrovima ispunjenim poštovanjem prema veličanstvenoj prirodi koju prikazuje”.
Simon Giljard iz Belgije nagrađen je večeras Specijalnim priznanjem u okviru „Međunarodnog takmičarskog programa” za svoje ostvarenje „Boli Bana” u kome oslikava život u Zapadnoj Africi.
Kaže da je bio vrlo uzbuđen zbog prvog dolaska u Srbiju i da je uživao na festivalu i u odličnoj energiji srpske prestonice, dodavši da nije očekivao nagradu koja mu znači kao vetar u leđa.
„Snimanje filma je lep posao, ali povremeno veoma tezak, i znači podrška festivala poput Beldocsa”, rekao je Giljard Tanjugu.
Kaže da se dešava da ljudi izlaze iz sale na početku filma zbog scene ubijanja životinja, ali film je pun raznih rituala, ponekad nasilnih, i da publika uvek ima mnogo pitanja nakon projekcije.
„Fascinira ih život plemena Fulani i sam sam bio fasciniran kada sam ih sreo. Mi se uvek trudimo da ubijanje životinja ne prikazujemo na javnom mestu, posebno da to ne gledaju deca i mladi, a potpuno je suprotno u Zapadnoj Africi i zato sam hteo to da pokažem u filmu jer je to deo tradicije i identiteta tog naroda”, objasnio je reditelj.
Film „Okupirani bioskop” Senke Domanović večeras je u Kombank dvorani zatvorio ovogodišnji „Beldocs”, a ona je dobila posebno priznanje direktora festivala Mladena Vušurovića za „vanredno uspešan sinematografski narativni izraz u potrazi za uređenim društvom i napretkom srpske kinematografije”.
Baveći se „okupacijom” bioskopa „Zvezda” i privatizacijom „Beograd filma”, Domanović kaže da predstavlja priču o jednoj generaciji i pruža metaforu društva u kome živimo i drago joj je što je direktor „Beldocsa” to prepoznao.
Ona je pak primetila da se među publikom javila nelagoda zašto film koji, između ostalog, preispituje privatizaciju, ima premijeru u privatizovanoj Dvorani Doma sindikata i pozvala sve da razmisle šta su danas javni prostori, da li su nam potrebni i kako se borimo za njih.
Domanović je srećna zbog poziva članice žirija „Beldocsa” Agnes Vajldstajn da prikaže filma na lisabonskom festivalu „DocLisbo” i dodaje da bi volela da proputuje sa filmom zemlje bivše Jugoslavije, primetivši i da pozive uglavnom dobija iz zemalja Istočne Evrope koje razumeju šta je tranzicija. (Tanjug)

U mojoj žiži uvek je bio čovek
Period od šest decenija predanog, svakodnevnog rada doprineo je da slikar Ljubodrag Janković Jale iznedri bogat opus koji čini oko 3.500 slika, više hiljada crteža, 50 grafika i oko 200 skulptura. Izbor najboljih radova ovog umetnika, koji je značajan predstavnik srpskog slikarstva druge polovine 20. veka, možemo da vidimo još danas, u dva izlagačka prostora u Beogradu. Reč je o retrospektivi slika, oko njih stotinak, iz svih stvaralačkih faza, u Umetničkom paviljonu „Cvijeta Zuzorić“ na Kalemegdanu i oko 50 crteža u Galeriji Ulus u Knez Mihailovoj.
Ljubodrag Janković Jale je diplomirao 1954. na Akademiji primenjenih umetnosti, u klasi Vinka Grdana, gde je kasnije radni vek proveo kao pedagog. Bavio se raznim disciplinama iz oblasti primenjene umetnosti, dobitnik je brojnih priznanja, između ostalih i Politikine nagrade. Iako okrenut figurativnom izrazu, slikao je izmaštan svet, mitove prevodio u likovne simbole, a metafore u njegovom delu čine monumentalna tela, obredni prizori, čudesni biljni i životinjski svet. Umetnik progovara o velikim životnim temama, kao što su starenje, bujnost mladosti, pulsirajući ciklusi prirode, o mističnom i duhovnom u čoveku. U domu ukrašenom delima koja svedoče o božanskoj prirodi ljudskog roda Ljubodrag Janković Jale je nastojao da precizno označi svoje umetničko sazrevanje u razgovoru za „Politiku“.

Poslednji slavistički kongres i pravci razvoja slavistike
Petnaesti Međunarodni kongres slavista, najvažniji međunarodni naučni slavistički skup, 2013. godine održan je u Minsku (Republika Belorusija), u periodu od 20. do 27. avgusta. Prvi put je kongres održan u Republici Belorusiji, što je naišlo na snažnu i pozitivnu reakciju kako u samoj Belorusiji, tako i van nje. Za čitavu osamdesetpetogodišnju istoriju održavanja međunarodnih kongresa slavista ovo je bio treći kongres na istočnoslovenskim prostorima i jedini koji je održan u istočnoslovenskoj državi posle raspada Sovjetskog Saveza.
U skladu sa ustanovljenim kvotama, primljeno je nešto više od 800 prijava za učešće na ovom kongresu, a na samom skupu u Minsku učestvovalo je više od 500 slavista - naučnika iz 34 zemlje sveta: Austrije, Bugarske, Belorusije, Belgije, Bosne i Hercegovine, Mađarske, Velike Britanije, Nemačke, SAD, Izraela, Španije, Italije, Kazahstana, Kanade, Litvanije, Makedonije, Norveške, Holandije, Poljske, Rusije, Rumunije, Srbije, Slovačke, Slovenije, Ukrajine, Finske, Francuske, Hrvatske, Crne Gore, Češke, Švajcarske, Švedske, Estonije i Japana.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Impresije na Šopena
Počeo je „Malom školom bontona” na kojoj su polaznici učili kako da slušaju Šopenovu muziku, a završio se pijanističkim džez resitalom Lešeka Moždžera, jednog od najznačajnijih muzičara Poljske, ali i sveta.
Na Beogradski Šopen fest, internacionalnu kulturno-obrazovnu manifestaciju koja slavi ime ovog velikog kompozitora i promoviše klasiku, sinoć je, posle šest dana, spuštena zavesa. Festival koji je ove godine bio i deo proslave veka nezavisnosti Republike Poljske predstavio je minule nedelje koncerte – od klasike do džeza, muzičko-poetski omaž i stručna predavanja, a poštovaocima ove vrste umetnosti omogućio da se sretnu s nekim od najznačajnijih stvaralaca i izvođača današnjice.
Takav je i sinoćnji gost Velike dvorane Kolarčeve zadužbine. Moždžer, koga javnost, osim kao pijanistu, poznaje i kao kompozitora i producenta, klavir je počeo da uči s pet godina, a kao osamnaestogodišnjak zainteresovao se za džez. Nastupajući na takmičenjima i festivalima širom Poljske, ali i sveta, pobrao je veliki broj značajnih nagrada, a tokom dosadašnje karijere snimio je pet albuma na kojima se pojavilo gotovo pedeset učesnika.
Njegov dolazak na scenu publika je pozdravila burnim aplauzom, a on ih je pozdravio osmehom. I to je bilo sve što je od njegovog lica gledalaštvo imalo prilike da vidi do samog kraja. Dok je svirao, duga kosa u potpunosti je prekrivala njegov profil. Ali, emocije je ipak bilo lako pročitati.
I bez pogleda na njegovu mimiku, bilo je jasno da se u potpunosti predao muzici dok je izvodio svoje „Impresije na Šopena”. Prostoriju su ispunile setne melodije njegovih džez aranžmana Šopenovih dela. Koliko se Moždžer uživeo, najbolje je pokazivao pogled na njegove noge. Pedale klavira stiskao je bos, kako bi što bolje osetio ovaj instrument i iz njega izvukao najlepše moguće tonove.
Moždžer se prekjuče, takođe u okviru ove manifestacije, predstavio i kragujevačkoj publici, svirajući u  njihovom „Knjaževsko-srpskom teatru”. Festival u čast Pesnika klavira, poljskog kompozitora Fredrika Šopena, održan je pod pokroviteljstvom ambasade Poljske u Beogradu.

Stanovi za bezbednjake poguraće građevinski sektor
Stanovi za bezbednjake poguraće rast građevinskog sektora. Prošle nedelje vlada je usvojila Predlog zakona, takozvanog leks specijalisa, za izgradnju jeftinih stanova za pripadnike snaga bezbednosti. Tako, već krajem avgusta može da počne gradnja po 170 stanova u Vranju, Kraljevu i Nišu, najavila je Zorana Mihajlović, ministarka građevinarstva, saobraćaja i infrastrukture.
Ovi gradovi već imaju spremne lokacije. Za Beograd se čeka konstituisanje nove gradske vlasti, ali se u naselju Zemunske kapije gradi jedan ogledni stan, za sve one zainteresovane kako bi u praksi videli izgled i komfor.
U Beogradu i Novom Sadu trebalo bi da bude sazidano po 400 stanova za pripadnike vojske i MUP-a.
Planirano je da u okviru projekta jeftine stanogradnje za bezbednjake bude sagrađeno 20.000 stanova, a budući da se o ovom modelu gradnje razmišlja i za ostale kategorije stanovništva, nije daleko od istine ministarkina procena da u narednih nekoliko godina Srbiju očekuje bum u građevinarstvu.

Meko srce MMF-a
Srbi razumeju da im Međunarodni monetarni fond pomaže. Ovim rečima je Džejms Ruf, šef misije MMF-a, u novembru prošle godine odgovorio na konstataciju novinara da ih narod u našoj zemlji ne voli. Ovih dana priča o mekom srcu MMF-a ponovo je aktuelizovana njihovim zahtevom da se ukine zakon o privremenom umanjenju penzija. Kako je „Politika” već pisala, fond tokom pregovora o novom aranžmanu insistira da se, nakon što su javne finansije stabilizovane, nađe trajno i sistemsko rešenje za srpske penzionere. Jer, opasnost od krize javnih finansija, zbog koje je ta privremena mera i uvedena, više ne postoji.
Zašto je delegacija iz Vašingtona tokom ove posete tako bolećiva prema srpskim penzionerima?
„Ne traži MMF ukidanje zakona zato što više voli penzionere nego što volimo mi, već iz nekih drugih razloga”, rekao je pre nekoliko dana predsednik Aleksandar Vučić, a da pritom nije naveo o kojim razlozima je reč.
Posmatrano iz ugla Fonda, MMF ne brani penzionere, već svoj uspešan projekat. O čemu je zapravo reč? Srbija je tokom primene ovog programa postigla fiskalnu stabilnost, a rezultati su bolji od onih koje je sam MMF očekivao. Fond neće da dozvoli da eventualni troškovi koji, kao posledica pravnog vakuuma, sada mogu da nastanu po osnovu sudskih troškova iz Strazbura, bace senku na njihov uspešan projekat.

Akcionarima NIS-a sedam milijardi dinara dobiti firme
Odbor direktora NIS a.d. Novi Sad održao je 14. maja 2018. godine pisanu sednicu na kojoj je, između ostalog, utvrdio predlog Odluke Skupštine akcionara o raspodeli dobiti za 2017. godinu, isplati dividendi i utvrđivanju ukupnog iznosa neraspoređene dobiti Društva.
Ovim predlogom odluke za isplatu dividende akcionarima predviđeno je 6.948.003.644 dinara, odnosno 25 odsto neto dobiti Društva iz 2017. godine. Neto dobit NIS a.d. Novi Sad za 2017. godinu iznosi 27.790.460.000 dinara.
Odbor direktora je, takođe, odobrio Godišnji izveštaj NIS a.d. Novi Sad za 2017. godinu i utvrdio predlog odluke Skupštine akcionara NIS-a o usvajanju tog izveštaja. Pored toga, na sednici je razmotren i prihvaćen Izveštaj nezavisnog revizora „PricewaterhouseCoopers“ o izvršenoj reviziji Godišnjeg izveštaja NIS a.d. Novi Sad za 2017. godinu i utvrđen predlog odluke Skupštine akcionara o usvajanju navedenog Izveštaja.

Srbija zainteresovana za mirnodopsku upotrebu nuklearne energije
SOČI - Srbija je prvi put nastupila na međunarodnom forumu Atomekspo u Sočiju, koji je jedan od glavnih događaja u svetskoj nuklearnoj industriji, a Vladu Srbije predstavlja ministar za inovacije Nenad Popović.
Popović je rekao novinarima da je Srbija zaintresovana za mirnodopsku upotrebu nuklearne energije.
Ministar Popović će sutra u ime srpske vlade potpisati sporazum o saradnji sa generalnim direktorom Rosatoma - državne korporacije Rusije za nuklearnu energiju Aleksejem Lihačovim.
„Veoma je značajno što Srbija danas prvi put učestvuje na ovoj velikoj izložbi i konferenciji. Ovde će biti prikazane najnovije inovacije i tehnološka dostignuća u korišćenju atomske i nuklearne energije u mirne svrhe, a pre svega u medicini, poljoprivredi i drugim industrijama, koje mogu da apsorbuju ovo znanje na korist građana i celog društva”, rekao je Popović.
Atomekspo, koji se održava od 14. do 16. maja, najveća je izložbena i poslovna platforma za diskusiju o trenutnom stanju nuklearne industrije i postavljanju budućih trendova i održava se jednom godišnje, počevši od 2009. godine u organizaciji Državne korporacije za atomsku energiju ROSATOM.
Učestvuje više od 600 svetskih kompanija i više od 1.500 eksperata u toj oblasti, a akreditovano je više od 400 predstavnika medija.
Učesnicima „ATOMEKSPO 2018” će biti pružena prilika da predstave svoj portfolio svetskim liderima nuklearne energije.
Forumu prisustvuju rukovodioci ključnih kompanija koje rade u globalnoj nuklearnoj industriji, vladinim agencijama, međunarodnim i nekomercijalnim organizacijama i vodeći stručnjaci.
Forum uključuje izložbu i konvenciju sa obimnim poslovnim programom koji je usredsređen na plenarne diskusije sa najvišim rukovodstvom i rukovodiocima.
Teme o kojima se diskutuje na panelima i okruglim stolovima obuhvataju najvažnija pitanja u nuklearnoj industriji danas. Vodeće kompanije iz globalne nuklearne industrije i srodnih sektora predstavljaju svoje originalne tehnologije i dizajn na izložbi.
Forum pruža odličnu mogućnost za umrežavanje, uspostavljanje poslovnih kontakata i potpisivanje sporazuma o partnerstvu.
Osim poslovnih događaja, učesnici Foruma imaju mogućnost da posete nuklearne elektrane i druge objekte nuklearne industrije kroz organizovane tehničke izlete, kao i da uživaju u zabavnom i kulturnom programu.
Glavni medijski centar je olimpijska informativna platforma, u kojoj su tokom 2014. godine, održane 22. Zimske olimpijske igre i 11. Paraolimpijske zimske igre tokom kojih je bilo prisutno više od 8.000 predstavnika medija. (Tanjug)

„Efektiva” protiv dodatnog tehničkog pregleda za starija vozila
Udruženje za zaštitu potrošača „Efektiva” je protiv uvođenja dodatnog tehničkog pregleda (TP) za vozila starija od 15 godina, jer takva mera, kako tvrdi, neće doprineti povećanju bezbednosti, a protivi se i unificiranju cene obavljanja TP-a navodeći da nju mora da odredi tržište na odnosu kvaliteta usluge.
„Ova odluka je i suprotna Ustavu Republike Srbije koji zabranjuje diskriminaciju po bilo kom osnovu, čak i ekonomskom, što ovde jeste slučaj jer se diskriminišu vozači lošijeg imovinskog stanja”, navodi se u saopštenju „Efektive”.
Članom 82. Ustava, kako se dodaje, kao ekonomsko uređenje zemlje predviđena je otvorena i slobodna tržišna privreda, kao i samostalnost privrednih subjekata, a određivanjem cene obavljanja TP-a se sprečava konkurencija među pružaocima ove usluge, pa samim tim se gubi i kvalitet pružene usluge.
„Vlasnici vozila starijih od 15 godina su diskriminisani na osnovu jednog kriterijuma koji ne mora nužno da znači da je vozilo u lošem stanju”, poručuju iz „Efektive”.
Novi pravilnik o tehničkom pregledu vozila, koji počinje da se primenjuje 5. jula, predviđa da će svi automobili stariji od 15 godina morati dva puta u toku godine da idu na detaljan tehnički pregled.
Određivanjem cene obavljanja TP-a se sprečava konkurencija među pružaocima ove usluge i samim tim se gubi kvalitet pružene usluge, a pogoduje prodavcima automobila, novih i polovnih, jer će dobar deo vlasnika vozila starijih od 15 god, zbog velikog nameta koji se uvodi, biti prinuđen da proda staro i kupi novije vozilo, navode u „Efektivi”.
Korist bi u tom slučaju, kako ocenjuju, mogle imati i banke i lizing kuće, koje se bave finansiranjem kupovine vozila na rate, gde bi korisnici bili dodatno opterećeni bankarskim kamatama.
Iz „Efektive” kažu da se postavlja pitanje - šta će to kvalitetnije dobiti vozači u Srbiji povećanjem cene TP-a, kada će se isti obavljati u potpuno istim uslovima kao i do sada, uz iste kadrovske i tehničke kapacitete, a koji podrazumevaju proveru broja šasije, jačinu kočione sile i pravac svetlosnog snopa farova?
„Takva vrsta pregleda, uz uvođenje dodatnih kriterijuma koji su više estetske prirode (rđa na limariji), ne garantuje bezbednost ni u periodu kraćem od godinu ili predviđenih pola godine”.
Ako se već uvodi ovaj namet onda srazmerno povećanju cene pregleda treba regulisati i kvalitet istog, a u skladu sa tim, i tehnički pregledi bi morali da nose deo odgovornosti za kvalitet posla koji obave.
„Ta odgovornost bi trenutno, po tumačenju Zakona o zaštiti potrošača, morala da traje dve godine, koliki je zakonski rok za saobraznost pružene usluge - obavljenog pregleda vozila”, navodi se u saopštenju.
Prema mišljenju „Efektive”, „potpuno je nelogično i da sa sadašnjim kvalitetom infrastrukture, vozila starija od 15 godina prave veliki broj nesreća, jer su vozači tih vozila svesni kvaliteta svojih automobila”.
„S druge strane, vozači skupljih vozila su takođe veliki uzročnici saobraćajnih nezgoda, upravo zato što kvalitet puteva ne odgovara mogućnostima i snazi novijih vozila. Ljudski faktor je takođe čest uzrok nezgoda, a to opet nema veze sa starošću vozila”, dodaju iz ovog udruženja.
Na kraju, potpuno je nelogično da vlasnik vozila starijeg od 15 godina, a koje je kubikaže veće od 2.000 čm, radi dva TP godišnje zbog starosti automobila i u isto vreme plaća porez na luksuz, jer sigurno je da vozilo starije od 15 godina ne može spadati u kategoriju luksuza, zaključuje „Efektiva” i upozorava da se stiče utisak da se želje raznih lobija prevaljuju na teret vozača. (Tanjug)

Japanci zainteresovani za infrastrukturne projekte u Srbiji
Potpredsednica Vlade i ministarka građevinarstva, saobraćaja i infrastrukture, Zorana Mihajlović, sastala se sa novopostavljenim ambasadorom Japana u Beogradu Đunićijem Marujamom, sa kojim je razgovarala o projektima u oblasti drumskog, železničkog, vodnog i vazdušnog saobraćaja, kao i mogućnostima saradnje dve zemlje u oblasti infrastrukture i energetske efikasnosti.
„Srbija je danas politički i ekonomski stabilna zemlja koja uspešno realizuje važne infrastrukturne projekte. Završavamo Koridor 10, radimo na izgradnji Koridora 11, unapređujemo železnički i vodni saobraćaj, ulažemo u aerodrome u Srbiji”, rekla je Mihajlovićeva.
Ona je izrazila zadovoljstvo zbog zainteresovanosti Japana da preko Japanske međunarodne agencije za saradnju (JICA) učestvuje u realizaciji infrastrukturnih projekata koje Ministarstvo vodi, saopšteno je iz Kabineta potpredsednice Vlade.
„Naš cilj je povezivanje sa susedima i jačanje saradnje sa svim međunarodnim partnerima. S tim u vezi, nadam se i da ćemo u narednom periodu potpisati sporazume o saradnji sa našim japanskim partnerima, pre svega u oblasti vazdušnog i vodnog saobraćaja, kao i u oblasti energetske efikasnosti, imajući u vidu veliko iskustvo kojim raspolažete. Takođe, zainteresovani smo za vaša idejna rešenja kada je u pitanju izgradnja metroa od aerodroma do grada”, rekla je ona.
Ambasador Japana Đunići Marujama istakao je da je Japan zainteresovan da se uključi u važne projekte koje realizuje Ministarstvo građevinarstva, saobraćaja i infrastrukture, predloživši skoriji sastanak delegacije Japanske međunarodne agencije za saradnju (JICA) i MGSI.
Mihajlovićeva je ambasadoru kao poklon uručila ćilim iz istočne Srbije, rad žena sa sela, članica Etno-mreže, kao deo prakse potpredsednice Vlade da zvaničnicima sa kojima se sastaje poklanja ručne radove nastale kao rezultat inicijative „Uposlimo hiljadu žena u ruralnim područjima”, koju Koordinaciono telo za rodnu ravnopravnost realizuje u saradnji sa Etno-mrežom i NALED-om. (Tanjug)

Suficit budžeta u prvom kvartalu 6,5 milijardi dinara
Naplaćeni su prihodi u iznosu od 266,7 milijardi dinara, dok su rashodi iznosili 260,3 milijarde dinara, navodi se u saopštenju objavljenom na sajtu Ministarstva finansija.
U martu je deficit budžeta iznosio 12,1 milijardi dinara.
Prihodi su ostvareni u iznosu od 89,6 milijardi dinara, od čega su poreski prihodi bili 75,9 milijardi dinara, a najveći deo potiče od uplate PDV - 38 milijardi, i od akciza 20,7 milijardi dinara.
Neporeski prihodi ostvareni su u iznosu od 13,1 milijardi dinara, od čega se 2,9 milijardi dinara odnosi na prihod po osnovu premije za emitovanje hartija od vrednosti, dok je priliv donacija iznosio 0,6 milijardi dinara.
Rashodi budžeta su izvršeni u iznosu 101,7 milijardi dinara, navode iz Ministarstva.
Kao i u februaru, rashodi za kamate su bili visoki, ali u skladu sa planom otplate javnog duga.
Rashodi za zaposlene iznosili su 21,2 milijardi dinara, a transferi OOSO (fond PIO, RFZO, NSZ, fond SOVO) 14 milijardi dinara.
U odnosu na prva dva meseca značajno su viši kapitalni rashodi, rashodi za nabavku robe i usluga i subvencije, što je, kako poručuju iz Ministarstva, i očekivano.
Na nivou opšte države, u prvom kvartalu zabeležen je fiskalni suficit u iznosu od 3,7 milijardi dinara (0,4 posto BDP) i primarni fiskalni suficit u iznosu od 45,6 milijardi dinara (4,3 posto BDP).
Zbirni suficit lokalnih samouprava (opština i gradova) iznosi pet mlrd dinara, u najvećoj meri zahvaljujući uplati tromesečnih obaveza po osnovu poreza na imovinu (prva rata poreza dospela je na naplatu sredinom februara).
AP Vojvodina je ostvarila suficit od 2,2 mlrd dinara.
Fondovi obaveznog socijalnog osiguranja su na kraju marta u deficitu od 9,7 mlrd dinara, pri čemu PIO fond trenutno beleži deficit od 7,8 milijardi dinara, a RFZO deficit u iznosu od 2,3 milijardi dinara, koji je finansiran prenetim sredstvima iz prethodne godine.
Nacionalna služba za zapošljavanje je u suficitu od 0,4 milijardi dinara, dok je budžet Fonda SOVO u balansu.
Državna preduzeća nadležna za održavanje i izgradnju puteva, Putevi Srbije i Koridori Srbije su u deficitu od 0,3 milijardi dinara. (Tanjug)

Strože kazne za vozače koji pobegnu posle nesreće
Osumnjičeni J. M. (45), državljanin Srbije za kojim je širom Evrope policija tragala jer je pre pet godina pregazio ženu u okolini Lazarevca, uhapšen je u Padovi, preneli su italijanski mediji. Prema ovim navodima, vozač je usmrtio ženu u avgustu 2013. dok je upravljao automobilom pod dejstvom alkohola, a u Italiji ga je pre dva dana zaustavila policija tokom redovne kontrole i uhapsila. Beogradski mediji prenose da je J. M. prevoznik iz Srbije i da je 8. avgusta 2013. u Čibutkovici vozilom naleteo na dve žene koje su hodale pored puta, i tom prilikom ubio jednu od njih. Nakon toga je nestao, a srpska policija je 25. novembra 2016. za njim izdala međunarodnu poternicu zbog ovog zločina.
Pomenuti slučaj nije usamljen. Neki od vozača koji su zgazili pešaka, da bi pobegli od pravde, odmah posle udesa prelaze državnu granicu misleći da će u stranoj zemlji pronaći spas i sakriti se od policije. Međutim, bežanje sa mesta udesa težak je prestup i otežavajuća okolnost na sudu.

Pravosuđe pod većim političkim uticajem
Konsultativno veće evropskih sudija izjasnilo se o usaglašenosti sa standardima nacrta amandmana na Ustav Srbije u oblasti pravosuđa koji je poslat Venecijanskoj komisiji. U većini tačaka mišljenje veća poklapa se sa onim koje imaju strukovna udruženja i nevladine organizacije koje se zalažu za depolitizaciju pravosuđa, rekla je predsednica Društva sudija Srbije Dragana Boljević. Ona je na konferenciji za novinare, ukazala da su strukovna udruženja identifikovala „pet velikih celina koje predstavljaju problem”, a da Konsultativno veće ima isti stav po pitanju najmanje tri.
– Izmenama Ustava pristupilo se zato što se država obavezala da smanji politizaciju pravosuđa, odnosno da ojača njegovu nezavisnost. Ne samo što se ona ne smanjuje nacrtom amandmana, već je i povećana i to do zabrinjavajućeg nivoa. U pogledu sudstva, to se čini na nekoliko načina. Na primer, i dalje nije jasno uređen odnos tri grane vlasti. Kontrola i ravnoteža, naime, važe za međusobni odnos zakonodavne i izvršne vlasti, koje međutim ne treba da kontrolišu sudstvo jer ono mora da bude nezavisno. Takođe, i dalje nisu propisane bitne garancije nezavisnosti: finansijske, slobode govora i udruživanje sudija. Visoki savet sudstva (VSS) gubi svrhu postojanja jer, da bi bio garant nezavisnosti sudija i sudova, on sam mora da bude nezavisan, a to mu nije obezbeđeno. Polovinu članova VSS bira politika – vladajuća većina ili samo tri državna funkcionera (u komisiji čiji su članovi predsednik Narodne skupštine, predsednik Ustavnog suda, predsednik Vrhovnog suda, vrhovni javni tužilac, zaštitnik građana). Amandmani predviđaju i da se VSS raspušta uvek kada sudijski i politički deo nisu saglasni – rekla je Boljevićeva.
Ona je dodala i da se nacrtom amandmana na Ustav omogućava ukidanje slobodnog sudijskog uverenja, kao i da je oslabljena sadašnja ustavna garancija nepremestivosti, pošto će sudije, bez svoje saglasnosti, biti upućivane u druge gradove i u sudove bilo kog ranga. Prema rečima Boljevićeve, nacrtom amandmana omogućava se masovno razmeštanje sudija „izbacivanjem” dosadašnje zabrane upućivanja sudija u drugi sud bez njihove saglasnosti. To predstavlja rizik od kažnjavanja „neposlušnih” i nagrađivanja „poslušnih”.
Što se tiče Konsultativnog veća evropskih sudija, čije je mišljenje objavljeno na sajtu Društva sudija, Boljevićeva je navela da su se njegovi članovi posebno izjašnjavali o tome da se nepropisivanjem razloga za razrešenje članova Visokog saveta sudstva, kao i raspuštanjem tog tela kad god su mišljenja podeljena, to telo slabi i čini politički podobnim.
– Stav veća je da pravosudni savet treba da bude neparnog broja i da većinu u njemu treba da čine sudije. Veće je ukazalo na svoje standarde, a potom navelo da najnoviji standardi predviđaju da savet bude sastavljen ili isključivo od sudija ili da oni budu u znatnoj većini, utoliko većoj ukoliko je nadležnost saveta uža, kao što je sad predviđeno. Posebno je ukazano na to da članovi pravosudnog saveta ne treba da budu aktivni političari, o čemu se ovde uopšte ne vodi računa, pa bi prema predloženim rešenjima član saveta mogao biti i ministar, a upravo je eliminisanje te mogućnosti bilo jedan od razloga zbog koga je država obećala promenu Ustava – dodala je Boljevićeva.
Ona je navela da ostaje da se vidi na koji način će Venecijanska komisija to mišljenje predstaviti svojim članovima, budući da za sada, uprkos molbama, komisija istrajava u tome da ne prosleđuje svim svojim članovima sve materijale koji su joj dostavljeni iz Srbije.
– Mišljenje Konsultativnog veća evropskih sudija, tela Saveta Evrope koje je osnovano sa svrhom da formuliše evropske pravosudne standarde, veoma je važno i bilo bi vrlo loše da drugo telo Saveta Evrope kakvo je i Venecijanska komisija, ima različita mišljenja o istim stvarima – zaključila je Boljevićeva.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Vatrogasci spasili dvoje dece iz stana u plamenu u Novom Sadu
NOVI SAD- Novosadski vatrogasci su spasili dečaka od dve i po i devojčicu od osam godina, sa terase jednog stana u kojem je izbio požar, javili su lokalni mediji.
Vatrogasci su intervenisali nakon što im je otac mališana javio da je u stanu koji je zaključan izbio požar u kuhinji i da su deca na terasi, javio je novosadski informativni portal 021 (021.rs).
Vatrogasci su uz pomoć merdevina spasili decu sa terase stana koji se nalazi na visokom prizemlju, a potom su ugasili požar u kuhinji.
Portparolka Hitne pomoći Mirjana Bursać kazala je da su lekari pregledali decu, ali i oca koji je bio u šoku zbog svega što se dogodilo, i da niko od njih troje nema ozbiljne povrede pa nije bilo potrebe za bolničkim lečenjem. (Beta)

Šešeljev sin se nagodio na šest meseci kućnog zatvora
Nikola Šešelj (33), najstariji sin predsednika Srpske radikalne stranke Vojislava Šešelja, zaključio je sporazum sa Višim javnim tužilaštvo mu Beogradu o priznanju krivice za nedozvoljeno nošenje pištolja.
On je prema sporazumu, koji je potvrdio Viši sud, osuđen na šest meseci kućnog zatvora, bez elektronskog nadzora, odnosno nanogvice.
Portparol suda Bojana Stanklović potvrdila je za Tanjug da je sporazum sklopljen 12. oktobra 2017. godine, a da ga je sud potvrdio 13. novembra.
Odlukom suda, oduzet mu je pištolj koji je kod njega pronađen 22. septembra 2017. u jednom kafiću u Batajnici, nakon čega je bio priveden.
Kazna kućnog zatvora se izdržava u kući, a okrvljeni svoj dom može da napušta samo po odobrenju suda. (Tanjug)

U Nišu zaplenjeno više od kilogram marihuane
Pripadnici policije u Nišu zaplenili su više od kilogram marihuane i uhapsili N.M. (1994) iz Svrljiga, zbog postojanja osnova sumnje da je izvršio krivično delo neovlašćena proizvodnja i stavljanje u promet opojnih droga, navodi se u saopštenju MUP-a Srbije.
Policija je prilikom pretresa iznajmljenog stana u Nišu, koji je osumnjičeni koristio, pronašla 1.051 gram marihuane upakovane u šest  paketa, kao i vagicu za precizno merenje. Sumnja se da je droga bila namenjena daljoj uličnoj prodaji.
Po nalogu tužioca osumnjičenom je određeno zadržavanje do 48 časova, nakon čega će, uz krivičnu prijavu, biti  priveden  Višem javnom tužilaštvu u Nišu, ističe se u saopštenju.

Otisak prsta otkriva i žrtve i ubice
Čovek koji je više od 20 godina bio na poternici zbog otmica i ubistava u Mađarskoj, uhapšen je početkom maja u Slovačkoj zahvaljujući otiscima prstiju. Provere službe za imigraciju otkrile su da je 54-godišnji ukrajinski državljanin, koji se dve decenije lažno prestavljao, verujući da je promenom identiteta izbegao kaznu za svoj zločin, zapravo osoba za kojom traga Interpol.
Tako je Laslo K. doveden u vezu sa ubistvom u Budimpešti 1996. godine. Sada je u toku ekstradicioni postupak, a očekuje se da će ovaj čovek biti izručen Mađarskoj.

Elektronske matične knjige ima 98,3 odsto opština
Izvod iz matične knjige rođenih – skoro da se podrazumevalo da ovaj dokument, uz napomenu „ne stariji od šest meseci”, morate da donesete na šalter da biste ostvarili neko svoje pravo. To, međutim, više neće biti slučaj. Gotovo sve opštine u Srbiji završile su prepis matičnih knjiga iz papirnog u elektronski oblik, što je bio preduslov da državni organi mogu elektronskim putem da pribavljaju ova dokumenta. Nema više čekanja u redovima za izvode, plaćanja taksi, vraćanja sa šaltera jer vam fali još jedan papir. Kako objašnjava Marina Dražić, pomoćnica ministra državne uprave i lokalne samouprave, Zakonom o opštem upravnom postupku omogućeno je da se državni organi povežu i da razmenjuju elektronskim putem izvode iz matičnih knjiga za potrebe određenih postupaka građana. Precizira da je 98,3 odsto opština podatke iz matičnih knjiga prenelo u elektronski oblik. Dakle, u istoriju odlaze i „službena putovanja” po zemlji, da biste, na primer, izvadili krštenicu u gradu u kojem ste rođeni.
– Za preostali mali procenat gde to još nije obavljeno očekujemo da će biti završeno do stupanja na snagu izmena i dopuna Zakona o matičnim knjigama – kaže Marina Dražić.

NATO bombe povećale broj obolelih od raka
Već dve decenije pojedini stručnjaci ukazuju na kobnu povezanost između NATO bombardovanja i porasta broja obolelih od raka u Srbiji. Njihova upozorenja, apeli i inicijative konačno su naišli na pozitivan odjek. Formiranje Komisije za utvrđivanje posledica NATO bombardovanja prvi je korak u otkrivanju istine o zagađenju tla, vode i vazduha česticama osiromašenog uranijuma.
Tim stručnjaka koji će raditi na ovom projektu, kako saznajemo, dobiće novac od države za nabavku veoma preciznih instrumenata koji će određivati  prisustvo uranijuma u našoj životnoj sredini. Pokušaće da osvetle uzročno-posledičnu vezu između NATO bombi i porasta malignih oboljenja, muškog i ženskog steriliteta, povećanog broja muškaraca koji nemaju spermatogenezu, tačnije nisu u stanju da proizvode zrele reproduktivne ćelije.  Komisija će se baviti dugoročnim posledicama bombardovanja i pokušati da odgovori na pitanje da li će naši potomci rađati decu sa različitim, veoma retkim, psihofizičkim poremećajima.

Obeleženo 20 godina od prve otmice srpskog civila na KiM
Obeležavanju je prisustvovao direktor Kancelarije za KiM Marko Đurić koji je poručio da je nezaborav dužnost kako države i njenih institucija, tako i njenih građana, zbog toga što su žrtve koje smo kao narod pretrpeli obeležje našeg identiteta.
„To je obeležje našeg identiteta kako u prošlosti, sadašnjosti, tako uveren sam i u budućnosti. Ne smemo zaboraviti naše žrtve, ne smemo nikada prestati da tražimo istinu i pravdu. Ljudi koji su počinili neki od najtežih zločina na KiM deluju nekažnjeno, obavljaju neke od najodgovornijih funkcija u našoj južnoj pokrajini. Obaveza je da ne prestanemo nikada da se borimo za to da budu izvedeni pred lice pravde”, kazao je Đurić.
Istakao je da će se Srbija zalagati i insistirati na tome da utvrđivanje istine o otetima, nestalima i ubijenima na KiM i svim žrtvama i kažnjavanje odgovornih za to postane sastavni deo procesa rešavanja pitanja KiM.
„Da u sklopu budućih razgovora i rešenja, na sveobuhvatan i sistemski način pristupimo pronalaženju i krivaca, ali i rešavanja sudbine onih koji su na tragičan način, samo zato što su nosili srpsko ime i prezime, nastradali na KiM”, dodao je.
Naveo je da Kancelarija za KiM podržava rad Udruženja, te da će uključiti njihove predstavnike u unutrašnji dijalog o KiM koji je pokrenut na inicijativu predsednika Srbije Aleksandra Vučića, jer smatraju, kaže, da je važno da se i glas porodica žrtava čuje o ovom suštinskom pitanju našeg opstanka.
Generalni sekretar predsednika Srbije Nikola Selaković rekao je da bi jedino gore za porodice nestalih i nastradalih na KiM bilo da ih država zaboravi, da se preko svega pređe i ne traži istina i pravda za ono što im se dogodilo.
„Poseta spomen sobi je za one koji su pripadnici mladih generacija, a danas je 20 godina od kada je prva žrtva oteta, za one koji danas imaju 17, 18 godina, slušanje ovih priča i poseta spomen sobi je prilika da se prisetimo kako je izgledao život našeg naroda na KiM kada je naša država imala pun suverenitet na toj teritoriji. I taj život je bio i težak, mukotrpan, stradalnički i paćenički”, rekao je Selaković.
Dodao je da se borba vodi i danas i da svako mora da učini sve što može da se otkrije sudbina makar jednog nestalog, jer bi to bilo veliko, kaže, kao ceo svet.
„Gledajući u prošlost ne možemo da sagledamo broj niti kraj bezumnim, neracionalnim, čudnim odlukama koje su vlastodršci u Srbiji donosili. Kao što je užasna bila odluka pustiti ljude koje su naši sudovi osudili za ratne zločine, bezumna je bila i prebaciti rešavanje problema iz UN u EU, kao i odluka na skaredan način tražiti mišljenje Međunarodnog suda pravde i gubiti poziciju za pozicijom”, naveo je.
On je kazao da danas država više ne pravi takve greške i istakao da će borba za pravdu postojati dokle postoji srpski rod.
„Mnogo smo toga izgubili u poimanju KiM, ali ono što je svakom Srbinu i Srpkinji zajedničko jeste da je KiM paradigma za nepravdu za Srbe”, kazao je Selaković.
Ministar kulture i informisanja Vladan Vukosavljević kazao je da ako postoji mesto u zatvorenom prostoru gde se apstraktna reč „tragedija” može gotovo opipati i doživeti na najubedljiviji način je upravo ova spomen soba.
Istakao je da je Srbija dužna da se za istinu i pravdu o srpskim stradalnicima sa KiM.
„To je naša obaveza i po tome će našim delima suditi generacije posle nas”, kazao je ministar.
Predsednik Srpske liste Goran Rakić naveo je da da zidom u spomen sobi tišina odjekuje, a da pogledi junaka i nevinih srpskih žrtava vape za pravdom.
„Četiri godine je prošlo od formiranja Specijalnog suda za zločine OVK a još uvek nije podignuta nijedna optužnica. Toliko o odnosu međunarodne zajednice za suze srpskih majki i stradanje srpskog naroda”, kazao je Rakić.
Predsednik Udruženja nestalih, kidnapovanih i ubijenih na KiM Simo Spasić kazao je da su članovi Udruženja ogorčeni na međunarodnu zajednicu zbog pritiska na državu Srbiju.
„Nadam se da ti zločinci moraju da odgovaraju, jer u protivnom, ako naše porodice ne dožive pravdu, mi više nećemo imati snage za borbu”, kazao je Spasić. (Tanjug)

Poseta ministra odbrane Evropskoj odbrambenoj agenciji
Ministar odbrane Aleksandar Vulin posetio je Evropsku odbrambenu agenciju u Briselu, gde se sastao sa njenim izvršnim direktorom Horhe Domekom, navodi se u saopštenju Ministarstva odbrane Srbije.
Tokom posete sagledani su rezultati dosadašnje saradnje i razmenjena  mišljenja o političko-bezbednosnoj situaciji u regionu.
U razgovoru sa ambasadorom Domekom, ministar Vulin je istakao da je Republika Srbija vojno neutralna zemlja i kao takva može da sarađuje sa svojim partnerima i na istoku i na zapadu. On je izjavio da je Evropska odbrambena agencija veoma važan partner sa kojim Srbija sarađuje u oblasti vojne medicine, razminiranja neeksplodiranih ubojnih sredstava i za Vojsku Srbije veoma važne helikopterske obuke, s obzirom na opremanje novim helikopterskim sistemima kojima ojačavamo našu vojsku.
„Za nas je takođe veoma važna i pomoć Evropske odbrambene agencije kada je u pitanju uključivanje na evropsko tržište, posebno municije koju naša odbrambena industrija proizvodi i zato su određeni procesi standardizacije, koji mogu da se urade sa Evropskom odbrambenom agencijom, za nas od najvećeg mogućeg značaja”, rekao je ministar odbrane.
On je izneo pozitivnu ocenu o saradnji Republike Srbije i Evropske odbrambene agencije u prethodnom periodu, poručivši da je Republika Srbija čvrsto opredeljena za njeno dalje unapređenje.
„Mi ćemo nastaviti svoju saradnju i verujem da ćemo je unaprediti na obostranu korist, jer Srbija ima šta da nauči, ali ima i šta da pokaže svojim evropskim partnerima”, zaključio je ministar.
Ova poseta delegacije Ministarstva odbrane Republike Srbije ima poseban značaj jer predstavlja prvu posetu ministra odbrane sedištu Evropske odbrambene agencije od uspostavljanja međusobne saradnje potpisivanjem Administrativnog ugovora 2013. godine, ističe se u saopštenju.

Obeležen Dan Afrike i srpsko-afričkog prijateljstva
Povodom Dana Afrike i srpsko-afričkog prijateljstva, grupa afričkih ambasadora organizovala je večeras svečani prijem, sa kojeg je poručeno da se taj kontinent kreće putem napretka, mira i stabilnosti, a Srbija pozvana da na bazi te agende izgradi čvrste partnerske odnose sa Afrikom.
Dan Afrike se obeležava u znak sećanja na 25. maj 1963. godine, kada je osnovana Organizacija afričkog jedinstva, kao instrument za ostvarenje težnji afričkih naroda za slobodom, nezavisnošću i napretkom.
Istovremeno se proslavalja i Dan srpsko-afričkog prijateljstva, a Vlada Srbije je prošle godine donela odluku da se 25. maj proglasi Nacionalnim danom prijateljstva sa Afrikom.
To je, prema rečima ambasadora Alžira u Srbiji Abdelhamida Šebšuba, dokaz o čvrstim vezama koje postoje između Srbije i afričkog kontinenta.
On je na prijemu podsetio da je podrška Jugoslavije oslobađanju i razvoju Afrike i dalje vidljiva na afričkom kontinentu, navodeći da je Srbija dala veliki doprinos.
„Afrika je svesna da je skupo plaćena politička nezavisnost nedovoljna, ukoliko nije propraćena istinskim ekonomskim napretkom i većom političkom stabilnošću”, rekao je ambasador Alžira.
Prema njegovim rečima, afričke zemlje odlučili su da se ekonomska sloboda na kontinentu ojača osnivanjem slobodne trgovinske zone.
Dogovoreno je, kaže, da se uspostavi jedinstveno afričko tržište u vazdušnom saobraćaju i olakša slobodno kretanje ljudima na kontinentu i to bi, dodaje, trebalo da podstakne ekonomski rast.
„Pozivamo Vladu Srbije da na bazi te agende izgradi čvrste partnerske odnose sa Afrikom. Srbija, koja uživa veliko poštovanje širom Afrike i prema kojoj Afrika gaji veliko prijateljstvo, uvek ima svoje mesto među bratskim afričkim narodima”, poručio je Šebšub.
Ambasador AIžira, koji se obratio u ime svih prisutnih afričkih ambsadora, kazao je da je Afrika novi razvojni stub, rešena da unapredi demokratiju i dobro upravljanje i da radi na jačanju mira i stabilnosti na čitavom kontinentu.
Državni sekretar Ministarstva spoljnih poslova Nemanja Stevanović rekao je da odnosi Srbije i Afrike traju decenijama i da ih vezuje razumevanje, solidarnost i saradnja.
Srbija je, kaže, bila na pravoj strani istorije i podržavala borbu za slobodu i izrazio zadovoljstvo što ta podrška nije zaboravljena.
On je čestitao Dan Afrike i podsetio da je prošle godine ustanovljen 25. maj kao dan kada se obeležava dan prijateljstva Srbije i Afrike. (Tanjug)

I opozicija podržava komisiju o posledicama NATO bombardovanja
Skupština Srbije uvrstila je danas u dnevni red nove sednice, po hitnom postupku, predlog Maje Gojković, predsednice parlamenta, o obrazovanju komisije za istragu posledica NATO bombardovanja 1999. godine na zdravlje građana i uticaj na životnu sredinu, sa posebnim osvrtom na posledice izazvane upotrebom projektila sa osiromašenim uranijumom.
 „Za” je glasalo 145 poslanika, niko nije bio protiv, a 11 ih nije glasalo. Opozicionari uglavnom podržavaju formiranje komisije, ali ima onih koji su, kako ističu, sumnjičavi što se tiče „tajminga” za ovaj predlog, izgleda im da „vlast ovim hoće da skrene pažnju građana sa nekih važnih zakona”.
Glavni zadatak ove komisije, kako je najavila predsednica parlamenta, „jeste da utvrdi uzročno-posledičnu vezu između bombardovanja i velikog broja različitih teških oboljenja, koja se javljaju kod građana”.  Važno je, kazala je, da se utvrdi uzročno-posledična veza između brutalnog bombardovanja i porasta malignih oboljenja.
Darko Laketić (SNS), koji je predložen za predsednika ove komisije, rekao je juče novinarima da se rad naslanja na izveštaj komisije italijanskog parlamenta, koja se bavila svojim vojnicima u mirovnim misijama, između ostalog i na KiM, i to na mestima koja su bombardovana bombama sa osiromašenim uranijumom i oboleli su od malignih bolesti.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Vučić: Kosovsko pitanje jedina prava prepreka na putu ka EU
PARIZ – Predsednik Srbije Aleksandar Vučić izjavio je da kosovsko pitanje ostaje velika prepreka na putu Srbije ka članstvu u Evropskoj uniji i pozvao Prištinu na ustupke.
„Jedini veliki problem koji vidim kao pravu prepreku na našem evropskom putu jeste kosovsko pitanje”, rekao je Vučić u intervjuu za AFP koji je preneo „Jahu njuz”.
U tekstu se navodi da Srbija, koja se nada da će u EU ući 2025. kada i Crna Gora, odbija da prizna nezavisnost koju je Priština proglasila 2008. i na Kosovo gleda kao na svoju južnu provinciju i da je Brisel stavio jasno do znanja Beogradu i Prištini da se pristupanje EU neće desiti sve dok se odnosi ne normalizuju pravno obavezujućim dokumentom.
„Na kraju krajeva, sve se odnosi na Kosovo, oko toga da li ćemo moći to da učinimo ili ne. I naravno više se odnosi na Srbe, ali takođe i na drugu stranu, i oni moraju da dobiju snažnu poruku od EU i Zapada da i oni takođe moraju da načine određene ustupke”, poručio Vučić u intervjuu vođenom na engleskom jeziku koji su preneli francuski i drugi svetski mediji.
U tekstu se podseća da je dijalog u Briselu „zakočen” pošto Priština nije dozvolila srpskoj manjini na Kosovu da formira zajednicu opština u kojoj čine većinu.
Navodi se da je srpski predsednik ocenio da kosovski Albanci nisu spremni na bilo kakve ustupke.
„Oni misle da je vreme da Srbija prizna punu nezavisnost Kosova i to je to. Da ne treba da čine ništa u vezi sa Srbima, u vezi sa Srbijom i da samo treba da čekaju. Ja nisam spreman da pričam o konkretnim pojmovima, ali oni moraju da načine određene ustupke u pravom smislu te reči. Ukoliko su spremni na to, možemo nešto da postignemo, ukoliko nisu spremni, to će biti veoma loše vesti za sve nas”, kazao je Vučić
U tekstu se navodi da je ministar spoljnih poslova Srbije Ivica Dačić među onima koji su predložili etničkim Albancima razmenu naseljene južne srpske teritorije za sever Kosova gde su Srbi većina i podseća da Vučić nikada nije javno podržao tu ideju.
Navodi se da je međunarodna zajednica ovu ideju okarakterisala kao opasnu, ali da je Vučić za AFP rekao da je „najopasnije imati zamrznuti sukob zato što bi jednog dana neko mogao da ga odmrzne”.
„Ja slušam da na Zapadu pričaju da bi to bilo najgore rešenje zato što bi otvorilo Pandorinu kutiju, ali su zapadne zemlje otvorile Pandorinu kutiju pre 10 godina priznavanjem Kosova kao nezavisne države”, kazao je Vučić.
U tekstu se navodi da će, pored rešavanja kosovskog pitanja, za ulazak u EU od Srbije biti zatraženo da uskladi spoljnu politiku sa 28-članim blokom, uključujući i deo koji se odnosi na srpskog bliskog saveznika, Rusiju.
Podseća se da je Vučić u više navrata ponovio da Srbija neće slediti EU u uvođenju sankcija Rusiji i ocenjuje da srpski predsednik ne deluje zabrinuto u vezi sa linijom EU prema Rusiji.
„Mi moramo da se uskladimo sa politikom EU neposredno pre ulaska u Evropsku uniju, a po najboljem scenariju za nas to će biti u roku od sedam godina i nadam se da će do tada u svetu biti potpuno drugačija situacija”, kazao je Vučić. (Tanjug)

Dačić: Sprovesti sve dogovoreno bez uslovljavanja
NjUJORK – Ministar spoljnih poslova Srbije Ivica Dačić poručio je danas u Njujorku da je potrebno sprovesti sve što je dogovoreno između Beograda i Prištine bez dodatnih uslovljavanja i da se za sva nerešena pitanja pronađu rešenja isključivo putem dijaloga.
Dačić je na sednici SB UN posvećenoj tromesečnom izveštaju o Kosovu i Metohiji , ocenio da je situacija na KiM i dalje nestabilna i da je međunarodno prisustvo još uvek više nego potrebno.
Dačić je kritikovao članice Saveta bezbednosti UN koje traže promenu formata u kojem se održavaju sednice o Kosovu. 



Dačić članicama SB: Ne rušite stara prijateljstva zbog novih

NjUJORK – Ministar spoljnih poslova Srbije Ivica Dačić podsetio je danas predstavnike zemalja članica Saveta bezbednosti UN da su mnoge od tih zemalja sa Srbijom uspostavile diplomatske odnose pre više od 100 godina, i pozvao ih da „ne ruše stara prijateljstva zbog novih”.U obraćanju na kraju redovne, tromesečne sednice Saveta bezbednosti o Kosovu, Dačić je primetio da se predstavnik Britanije ponosi obeležavanjem 10 godina od uspostavljanja diplomatskih odnosa sa Kosovom.„Ali je nama isto tako drago što smo obeležili 180 godina od uspostavljanja diplomatskih odnosa Srbije i Britanije”, istakao je šef srpske diplomatije.On je, takođe, podsetio da Srbija iduće godine obeležava i 180 godina diplomatskih odnosa sa Francuskom, kao i da smo ove godine obeležili 180 godina diplomatskih odnosa s Ruskom Federacijom.„Sa SAD smo uspostavili diplomatske odnose pre 137 godina, sa Holandijom pre 119 godina, sa Švedskom pre 101 godinu, a sa Poljskom, kao predsedavajućom SB UN, pre 99 godina”, rekao je on.Dačić je, kaže, time želeo da podseti predstavnike u SB UN da razgovaraju sa jednom starom državom s kojom imaju stare i dugogodišnje prijateljske odnose.„Posebno želim da kažem da, kad izađete iz kancelarije državnog sekretara Britanije u Forin ofisu, videćete jedan mural, pravljen posle Prvog svetskog rata, na kojem stoji Britanika koja drži pod svojim skutima Belgiju i Srbiju kao najveće žrtve u tom ratu”, rekao je on.On je poručio predstavnicima u SB UN da treba sve to da imaju u vidu kada govore o našim problemima i odnosima.„Ulazite u pitanja koja su veoma teška i bolna i pozivam vas da imate više razumevanja za ovakve stvari. Mi želimo da sa svima vama budemo partneri, a tu je i viševekovna tradicija naših odnosa. Podsetite se i tih odnosa, i toga šta je Srbija radila u Prvom svetskom ratu”, istakao je Dačić.On je, međutim, napomenuo da ne želi da se vraća u prošlost, već da ide ka budućnosti, naglasivši da je Srbija spremna na kompromis, „a to znači uvažavanje interesa obe strane”.Neke zemlje, rekao je, preispituju sada svoje odluke u priznavanju nezavisnosti Kosova upravo iz razloga što se kod njih trenutno dešavaju separatistički procesi, jer ne znaju kako da objasne da u jednom slučaju uvažavaju težnje ka nezavisosti, a u drugom ne.„Mi ne želimo sukobe, niti da polemišemo na tu temu. Srbija je ozbiljna i stara zemlja koja je oblikovala međunarodni poredak u poslednjih nekoliko vekova, žrtvovala se i za hrišćanstvo i za Evropu i za svet. Ja nikada neću pozivati druge zemlje da narušavaju vaš teritorijalni integritet i suverenitet”, poručio je Dačić.Kako je zaključio, „nema stalnih prijatelja i stalnih neprijatelja, ali ima starih prijatelja, i zbog novih, ne treba rušiti stara prijateljstva”.

„Nastojanja da se smanji UNMIK i njegov budžet, promeni njegov mandat, prorede sednice SB i slično  nikako ne doprinose stvaranju povoljne klime za ostvarivanje ovih ciljeva. Ona samo unose dodatne nesuglasice kako među članicama SB, tako i između Beograda i Prištine”, istakao je Dačić.
On je naveo da debate o tome da li SB treba da posveti ovoj temi tri sata svaka tri meseca (12 sati godišnje) nisu potrebne u ovom trenutku. „Ono što je potrebno je da se sve što je dogovoreno sprovede bez dodatnih uslovljavanja i da se za sva nerešena pitanja pronađu rešenja isključivo putem dijaloga”.
„SB ima dužnost i obavezu da pomogne u pronalaženju tog rešenja i normalizaciji prilika na KiM, koji su, ne smemo zaboraviti, važni i za stabilnost čitavog regiona”, poručio je Dačić na sednici SB UN.
Situacija se na Kosovu i Metohiji promenila od 1999. ali ona je daleko od idealne i ako pogledamo bilo koji od prethodnih izveštaja generalnog sekretara o radu UNMIK-a od 1999. do danas, jasno je da se ne radi o „mladoj demokratiji” i „multietničkom društvu” koje se povremeno suočava sa ponekim izazovom kako neki pokušavaju da je predstave, naveo je Dačić.
„Ovi izveštaji i situacija na terenu nameću nam veoma važna pitanja: Da li je na prostoru Kosova i Metohije došlo do suštinskog pomirenja među zajednicama? Da li su počinioci svih zločina kažnjeni? Da li se na Kosovu i Metohiji poštuju elementarna ljudska prava manjinskih zajednica? Da li je interno raseljenim licima omogućen povratak? Odgovor na sva ova pitanja je, nažalost, ne”, istakao je Dačić.
On je istakao da je misija UNMIK prisutna već 19 godina na terenu i ona je uradila mnogo da se prilike na Kosovu i Metohiji promene, da je veliki trud uložen u stabilizaciju prilika na terenu svih ovih godina i da se zbog toga ne sme dozvoliti da se nekim ishitrenim i nepotrebnim potezima ugroze svi do sada uloženi napori.
„Upravo zato apelujem na vas da sagledate širu sliku i podržite naše napore da zajednički dođemo do trajnog rešenja”, istakao je Dačić navodeći da je Srbija i dalje uverena da je jedini put za pronalaženje dugoročno održivog rešenja dijalog i da se on mora nastaviti.
Dačić je istakao i da ne može i ne sme biti mesta za selektivnu implementaciju dogovorenog, odnosno jednostrano menjanje postignutog sporazuma.
„ZSO mora biti formirana u skladu sa Briselskim sporazumom, njegovim principima i implementacionim planom”, ukazao je ministar i dodao da se opravdano sumnja u iskrenost sa kojom Priština sa zakašnjenjem od pet godina ulazi u ovaj proces, uprkos deklarativnim najavama da će biti preduzete određene aktivnosti oko ZSO.
Naveo je da je Srbija sprovela gotovo sve, uključujući i politički najosetljivije aspekte poput integracije policije i pravosuđa.
Ukazao je da je Priština takođe preuzela obaveze potpisivanjem tog sporazuma, a najvažnija uspostavljanje Zajednice srpskih opština uprkos kontinuiranim apelima međunarodne zajednice svih ovih godina, do dan danas nije sprovela.
„Izjave koje se mogu čuti od predstavnika Prištine, poput najnovije da će formiranje ZSO biti uslovljeno dobijanjem „stolice” u UN, samo potvrđuju da Priština nema istinsku nameru da ispuni svoje obaveze iz Briselskog sporazuma već da ga na najgrublji način krši”, ocenio je Dačić.
„Strahujemo da je reč o još jednom političkom manevru koji ima za cilj smanjenje međunarodnog pritiska, a ne istinskoj spremnosti da se konačno ispune preuzete obaveze”, ukazao je Dačić.
On je istakao da je zato važno da se danas u SB čuje jedinstven stav da formiranje ZSO više ne može i ne sme da čeka.
„I ne mogu se pritom ponavljati pozivi obema stranama da ispune preuzete obaveze, jer je jedna strana to već učinila, a druga nije”, poručio je ministar.
Dačić je, istovremeno, podržao poziv generalnog sekretara UN Antonija Guteresa za temeljnu istragu dogadaja od 26. marta, kada je uhapšen šef vladine kancelarije za KiM Marko Đuric, navodeci da je potrebno „preduzeti odgovarajuce korektivne mere u slucaju nepoštovanja ljudskih prava”.
On je naveo da su čitavu Srbiju, a posebno Srbe na Kosovu i Metohiji, duboko potresli i ozbiljno zabrinuli događaji u Kosovskoj Mitrovici od 26. marta.
Dačić je naveo i da je nezabeleženo u istoriji diplomatije da je glavni pregovarač srpske strane u tehničkom dijalogu sa Prištinom, bio je maltretiran i pretučen.
„Kako da posle ovakvog tretmana Marko Đurić ponovo sedne za pregovarački sto”, upitao je Dačić i istakao da su opravdanja koja je za ovaj čin Priština pokušala da pronađe u navodnom neizdavanju dozvole Đuriću da poseti Pokrajinu, apsolutno neistinita. Prema njegovim rečima, teško je ovaj čin protumačiti drugačije do provokacijom prištinske strane koja predstavlja ozbiljan udarac dijalogu i koja je doprinela narušavanju mira i bezbednosti ne samo Srba na Kosovu i Metohiji, već i čitavog regiona.
„Ona pokazuje koliko je situacija u Pokrajini krhka i nestabilna i koliko brzo neodgovorni i jednostrani potezi mogu da ugroze mir i bezbednost”, naveo je Dačić.
„Bili smo iskreno šokirani dešavanjima na KiM tog dana, ali i odsustvom adekvatne reakcije pre svega EU, kao posrednika u dijalogu sa Prištinom, čija misija EULEKS bi na Kosovu i Metohiji trebalo da brine o vladavini prava, ali i o tome kako se ponaša „Kosovska policija”. On je istakao da na delovanje specijalnih snaga „Kosovske policije” nije reagovao ni KFOR, koji bi, u skladu sa ranije postignutim dogovorima, trebalo da spreči da na sever Pokrajine, sa većinskim srpskim stanovništvom, gde se pomenuti incident desio, uopšte dođu pripadnici kosovskih specijalnih policijskih jedinica.
Upotreba sile i pretnje silom ne smeju biti ni pod kojim uslovima tolerisane i zaslužuju da, bez rezervi, budu jasno i nedvosmisleno osuđene od strane svih relevantnih međunarodnih faktora, poručio je Dačić.
„Ovakve akcije nedvosmisleno potvrđuju i našu zabrinutost izazvanu aspiracijama Prištine da promenom i proširenjem mandata tzv. „Kosovskih bezbednosnih snaga” otpočnu proces njihove transformacije u „Kosovske oružane snage"“, rekao je Dačić ukazujući da time ne samo da bi bila flagrantno prekršena i rezolucija SB UN 1244 (1999) i Vojno-tehnički sporazum iz Kumanova, već bi se dodatno destabilizovala bezbednosna situacija kako u Pokrajini, tako i šire u regionu.
„U tom kontekstu, očuvanje statusne neutralnosti KFOR-a i njegovog nesmanjenog prisustva od ključnog su značaja sa stanovišta realizacije njegovog mandata”.
Podsetio je da EU i NATO nisu podržali planove Prištine da jednostrano formira „Vojsku Kosova” i izrazio očekivanje da će ostati dosledne u tom stavu i ukazao da Priština ne može imati vojsku ni ministarstvo odbrane, pa samim tim ni „vojne izaslanike”.
Ukazao je da je od suštinske važnosti međunarodno prisustvo, kao i da je neophodno zadržati dosadašnji obim nadležnosti Misije EULEKS-a.
On je ukazao da i pored obećanja iz Prištine počinioci svirepog ubistva Olivera Ivanovića nisu pronađeni ni procesuirani, a o istrazi se ne zna gotovo ništa.
Dačioć je i ovoga puta ukazao na više od 200.000 proteranih Srba i drugih nealbanaca, veliki broj srušenih i spaljenih crkava, manastira i kulturno-istorijskih spomenika.
Naveo je i da je u aktuelnom izveštaju generalnog sekretara registrovan je povratak samo tri interno raseljena lica.
„Nije li činjenica da je svega 1,9% interno raseljenih lica ostvarilo održivi povratak dovoljno snažan argument ne samo za nastavak aktivnosti UNMIK-a, već i za i njihovo jačanje”, upitao je Dačić.
Naveo je i da o protivpravnom nasilju koje sprovode PIS, odnosno izostanku volje kod prištinske strane za bilo kakvo istinsko unapređenje demokratskih standarda i vladavine prava, poštovanje osnovnih ljudskih prava i sloboda, svedoče i nedavna arbitrarna hapšenja na prelazu Jarinje koja imaju za cilj stvaranje nespokoja i straha u redovima srpskog naroda na Kosovu i Metohiji, ograničavanje slobode kretanja i obeshrabrivanje povratka interno raseljenih lica.
Istakao je i da zločini počinjeni na Kosovu i Metohiji ne smeju proći nekažnjeno.
„Veoma smo zabrinuti što još uvek nije podignuta nijedna optužnica pred Specijalnim sudom za zločine počinjene od strane OVK i što se početak rada Suda stalno odlaže”, rekao je Dacičh.
On je istakao i da Srbija radi na zaštiti svojih nacionalnih i državnih interesa, poštujući osnovne postulate međunarodnog prava, prevashodno principe suvereniteta i teritorijalnog integriteta i nastaviće da koristi sva diplomatska sredstva sa ciljem suprotstavljanja secesionističkom pokušaju Prištine koji predstavlja opasan presedan koji je, svedoci smo tome, već dao podstrek raznim separatističkim pokretima u drugim delovima sveta.
Pomenuo je da se u dužem vremenskom periodu suočavamo i sa nastojanjima Prištine da ostvari punopravno članstvo u brojnim međunarodnim organizacijama.
„Poslednji takvi primeri predstavljaju pokušaji „Kosova” da postane član Uneska, Interpola i Svetske carinske organizacije, koji su u potpunoj suprotnosti sa osnovnim principima međunarodnog prava i štetno i nepotrebno politizuju rad ovih međunarodnih organizacija”.
Na kraju Dačić je zahvalio svim državama koje nisu priznale jednostrano proglašenu nezavisnost Kosova na njihovoj doslednoj podršci i principijelnom poštovanju Povelje UN i rezolucije SB UN 1244 (1999), kao i onima koje su odluku o priznanju povukle ili razmatraju povlačenje.
„U tom kontekstu, želim da članicama SB koje upućuju proteste državama koje povuku priznanje, ukažem da takvi potezi ne doprinose bržem i efikasnijem rešavanju problema”, naveo je Dacičh.
Podsećajući na ulogu Srbije u Prvom i Drugom svetskom ratu, 100 godina od kada se srpska zastava viorila na Beloj kući, rekao je da Srbija želi da sa zapadnim zemljama nađe zajednički interes.
„Nadam se da je svima jasno da bez uvažavanja interesa Srbije i srpskog naroda, ne može da bude trajnog mira i stabilnosti na Balkanu i u čitavoj Evropi. Naša politika je politika mira i ekonomskog povezivanja i prosperiteta”, poručio je Dacičh i apelovao da se svi fokusiraju na pronalaženje kompromisnog i održivog rešenja za ovaj višedecenijski problem, kako bi ceo Zapadni Balkan konačno postao prostor trajnog mira, stabilnosti, bezbednosti i poverenja.
SAD i Britanija:Beograd i Priština da se klone provokacija, ređe sednice
NjUJORK – Predstavnici SAD i Velike Britanije u Ujedinjenim nacijama pozvali su danas Beograd i Prištinu da napreduju ka normalizaciji odnosa i klone se provokacija, a istovremeno su se založili za proređivanje sednica Saveta bezbednosti UN posvećenih Kosovu.
Predstavnica SAD Ejmi Tako pozvala je dve strane da što pre sprovedu dosad postignute dogovore, a s druge strane, založila se za prestanak rada UNMIK-a i za članstvo Kosova u međunarodnim organizacijama, uključujući svetsku organizaciju.
Ona je istakla da SAD pružaju podršku Briselskom dijalogu i veoma cene napredak EU u angažovanju radi normalizacije odnosa dve strane.
Pozvala je Beograd i Prištinu da pokažu političku volju u primeni dogovorenog.
„Srbiju pozivamo da u potpunosti sarađuje kad je reč o energetskim sporazumima”, istakla je ona.
SAD, kako je navela, čestitaju KiM na usvajanju sporazuma o demarkaciji sa Crnom Gorom, ali istovremeno izražavaju zabrinutost zbog tenzija sa Beogradom.
Hapšenje Marka Đurića navela je kao primer tih tenzija i pozvala obe strane da izbegavaju provokacije i vrate se dijalogu u cilju normalizacije odnosa.
Kad je reč o slučaju ubistva Olivera Ivanovića, predstavnica SAD pozvala je na punu i nepristrasnu istragu o tome.
Takođe, ukazala je da pretnje Srbima povratnicima nisu u duhu dijaloga.
Rusija i Kina protiv promene formata UNMIK ili sednica SB UN
NjUJORK – Rusija i Kina još jednom su se danas usprotivile inicijativi pojedinih članica Saveta bezbednosti UN da se promeni format misije UN na Kosovu ili format sednica SB posvećenih Kosovu.
Ruski diplomata pri UN Vladimir Safronkov založio se za isto tromesečno sastajanje, ističući da ruska pozicija ostaje nepromenjena kao i da Rezolucija 12 44 treba da ostane „kamen temeljac” rešenja.
Safronkov je istakao da misija UN na Kosovu treba da nastavi da igra važnu ulogu, jer je situacija daleko od stabilne, odnosno ona je, kako je naglasio, „pogoršana”.
Situacija na Kosovu daleko je od ružičaste kakvu predstavljaju zagovornici nezavisnosti Kosova, pa se čudimo namerama o povlačenju nekih međunarodnih snaga sa KiM, rekao je ruski diplomata navodeći da to može da destabilizuje Balkan u celini, ocenio je ruski diplopmata.
Istakao je i da je potrebna puna implementacija Briselskog sporazuma, navodeći da je u centru pažnje Rusije primena tog sporazuma i kreiranje ZSO.
On se obratio onima koji imaju uticaja na Prištinu da je ubede da obuzdaju one koji izazivaju tenzije.
Euleks planira da ode, a situacija je pogoršana, nema napretka u istrazi ubistva Olivera Ivanovića, koji je ubijen 16. marta, mnogo vremena prošlo, a nema informacija o toj istrazi, rekao je Safronkov.
„Istina mora da bude otkrivena što pre je moguće”, rekao je ruski predstavnik u UN.
Još jedan incident dogodio se 26. marta - nasilno hapšenje i poniženje Marka Đurića koje su izvele specijalne snage iz Pristine.
To je primer da tu nema vladavine prava, istakao je ruski diplomata.
On je rekao da „neke članice Kfora tajno obučavaju pripadnike kosovskih snaga u bazi Bondstil”.
Ruski diplomata je, pozivajući se na Rezoluciju 12 44, zatražio objašnjenje kakva se obuka sprovodi u toj bazi.
Safronikov je, takođe, zatražio da se sprovedu svi prethodno postignuti sporazumi između Beograda i Prištine, upozoravajući da ni, skoro osam godina od objavljivanja izveštaja Dika Martija, nema napretka u procesu formiranja suda za zločine pripadnika OVK.
Kako je istakao, kosovska kriza može biti rešena samo u okvirima međunarodnog prava.
Ruski diplomata je istakao da Beograd ima konstruktivan pristup i da je Rusija zabrinuta zbog pritiska na Beograd da prizna nezavisnost Kosova.
On je istakao da ne sme da bude nikakvih ultimatuma.
Safronkov je podsetio da je Savet bezbednsoti oformio Unmik i samo to telo ima pravo da odlučuje o toj misiji kao i da jednostrana mišljenja nemaju pravnu snagu.
Predstavnik Kine rekao je da rezolucija 12 44 ostaje važna pravna osnova kad je reč o odnosima Beograda i Prištine i situaciji na Kosovu, a istovremeno je pozvao na iznalaženje rešenja koje bi bilo zadovoljavajuće za obe strane.
„Pozivamo dve strane da jačaju dijalog”, rekao je predstavnik Kine.
On je istakao da SB UN treba da nastavi da posvećuje pažnju Kosovu i da Kina podržava Unmik pod rukovodstvom Zahira Tanina.
(Tanjug)

Stefanović primio novog ambasadora Italije
Potpredsednik Vlade Republike Srbije i ministar unutrašnjih poslova Nebojša Stefanović sastao se u Beogradu sa novoimenovanim ambasadorom Republike Italije Karlom Lo Kašom, navodi se u saopštenju MUP-a Srbije.
Na sastanku je konstatovano da je saradnja policija dveju zemalja na zavidnom nivou, kao i da ima prostora za njeno dalje unapređenje i intenziviranje, pre svega na planu zajedničke borbe protiv terorizma, iregularnih migracija, trgovine narkoticima i svih drugih oblika prekograničnog kriminala.
Ambasador Lo Kašo istakao je da će Italija nastaviti sa pružanjem pune podrške Srbiji u procesu evrointegracija i pohvalio donošenje brojnih zakona koji su usklađeni sa standardima Evropske unija, ističe se u saopštenju.

Laketić predložen na čelo Komisije, prvi rezultati do 2020.
Poslanik SNS i predsednik skupštinskog Odbora za zdravlje Darko Laketić predložen je za predsednika Komisije za istragu posledica NATO bombardovanja 1999. godine po zdravlje građana Srbije, kao i uticaj na životnu sredinu.
Kako se navodi u obrazloženju predloga koji je podnela predsednica Skupštine Srbije Maja Gojković, komisija se obrazuje iz redova narodnih poslanika, a zadatak Komisije je da sagleda sve činjenice i okolnosti vezane za posledice NATO bombardovanja 1999. godine, kao i uticaj na životu sredinu sa posebnim osvrtom na posledice koje je ostavila upotreba projektila sa osiromašenim uranijumom.
Na prvoj konstitutivnoj sednici Komisija je dužna da utvrdi metodologiju rada.
Dodaje se da predsednik Narodne skupštine na predlog Komisije može da angažuje naučne ili stručne institucije, kao i naučnike i stručnjake radi pomoći u radu Komisije.
Komisija ima obavezu da informiše Narodnu skupštinu periodično na šest meseci o svojim aktivnostima i dužna je do prvi preliminarni izveštaj sa predlogom mera podnese parlamentu do kraja 2020. godine.
Za sprovođenje ove odluke obezbeđena su sredstva u budžetu Srbije.
Većina poslanika je danas glasala da se formiranje Komisije nađe na dnevnom redu parlamenta, a poslanici još utvrđuju dnevni red. (Tanjug)

Funkcioner NATO-a: U bombardovanju 1999. je verovatno bilo grešaka
To što se dogodilo 1999. godine jasno je urezano u pamćenje građana Srbije, navodi funkcioner NATO-a.
Paolo Ali je izjavio da alijansa u potpunosti razume zašto se javno mnjenje u Srbiji protivi ulasku u NATO, imajući u vidu bombardovanje 1999. godine u kojem je, kako je rekao, „verovatno bilo grešaka”.
„To što se dogodilo 1999. godine jasno je urezano u pamćenje građana Srbije. Verovatno bi stvari bile drugačije da je prethodno obezbeđena rezolucija Saveta bezbednosti UN, ali ne smemo zaboraviti šta se dešavalo tokom Miloševićeve vladavine. Verovatno je bilo grešaka, ali mislim da je situacija ovde bila zaista dramatična”, izjavio je Paolo Ali za Radio Slobodna Evropa.
Ali je rekao da ta alijansa poštuje odluku Srbije da ne bude članica NATO-a, jer razume da je takvo raspoloženje građana.
Rekao je da NATO veoma ceni to što Srbija sa alijansom sarađuje u bezbednosnim pitanjima.
„Nije neophodno da se Srbija u ovom trenutku pridruži NATO-u. Možda će do toga doći u budućnosti ali to zavisi od građana Srbije, a ne od NATO-a. NATO uvek prihvata zahteve za članstvo, kao što je to bio slučaj sa drugim državama u regionu”, rekao je Ali za Radio Slobodna Evropa.
Ali je istakao da bi NATO u budućnosti želeo da vidi Srbiju kao članicu alijanse jer je Srbija „veoma bitan igrač kada je reč o bezbednosti na Zapadnom Balkanu”.
„Ali u Evropi postoje i druge zemlje koje nisu članice NATO-a zbog svoje vojne neutralnosti, kao što su Finska, Švedska, Austrija, Švajcarska. NATO sarađuje i sa tim zemljama. Ako Srbija ostane vojno neutralna, NATO sa tim nema problema”, naveo je.
Obrazlažući zašto je po njegovom mišljenju Srbija značajnija za NATO od ostalih država na Balkanu, Ali kaže da je reč o veoma stabilnoj državi, u poređenju sa ostalim državama regiona.
„Ona je izvor stabilnosti na Zapadnom Balkanu, što je važno ne samo za NATO već i za Evropu, za sve”, naglasio je Ali, koji je nedavno boravio u poseti Beogradu.
O kosovskom pitanju Ali kaže da je najbolji način za rešavanje problema političkim putem.
„Kosovu su potrebni bezbednost i stabilnost. NATO i Kfor su deo te stabilnosti, oni štite pripadnike kosovske i srpske zajednice. Veoma je bitno da se pitanje Kosova reši političkim putem, ali za sada moramo garantovati bezbednost jer su NATO i Kfor na Kosovu iz tog razloga. Kfor će ostati na Kosovu sve dok to bude neophodno. Ne možemo reći koliko vremena će biti potrebno da se politička situacija i problemi razreše, koliko će biti potrebno da se ponovo uspostave stabilnost i bezbednost. To nije lako predvideti. Možda će biti potrebno nekoliko godina, možda duže, ne znam”, naveo je Ali.
Ali kaže i da NATO-u ne smeta vojna saradnja Srbije sa Rusijom.
„NATO ceni činjenicu da većinu vojnih vežbi Srbija organizuje upravo sa NATO-om. Srbija ima slobodu da učestvuje u vojnim vežbama sa Rusijom ili bilo kojom drugom zemljom. Cenimo to što Srbija održava ravnotežu u smislu što sa jedne strane ima dobre odnose sa Rusijom, a sa druge strane ima odličnu saradnju sa NATO”, konstatovao je Ali.
Prema njegovim rečima, važno je da Srbija održava dobre odnose sa Rusijom, ali i sa Zapadom.
„Zahtev Srbije za prijem u članstvo u Evropskoj uniji predstavlja dokaz da je zemlja okrenuta i ka Evropi, ka Zapadu. Zapadni Balkan je od presudnog značaja za kompletiranje projekta EU. Evropa neće biti kompletna bez Balkana”, zaključio je Ali.
Na pitanje RSE da li je dugoročno gledano, za Srbiju neodrživo sedeti na dve stolice, Ali je rekao da njega interesuje realnost.
„Ja sam inženjer i mene interesuju brojke i realnost – 70 odsto robne razmene Srbije je sa EU, 20 odsto sa zemljama Zapadnog Balkana i oko 10 odsto sa ostalima. Svega nekoliko procenata iznosi trgovinska razmena Srbije i Rusije, što znači da srpska stvarna veza sa Rusijom nije toliko bitna, već ona sa Zapadom, sa EU. Politička odluka je na Srbiji, ali mi na Srbiju gledamo kao na zapadnu zemlju”,  dodao je on. (Tanjug)

Drecun: Izveštaji o KiM sve objektivniji
Poslednjih par godina izveštaji Ujedinjenih nacija o Kosovu se iz domena političkog sele u domen realnog, što je dobro, izjavio je predsednik skupštinskog Odbora za Kosovo i Metohiju Milovan Drecun.
„Sve su realniji i sve objektivniji i to je dobro, jer ukazuju na probleme koji postoje na KiM, zahtevaju njihovo rešavanje i opet na neki način u prvi plan vraćaju UN kada je pitanje rešavanja kosovskog problema”, rekao je Drecun za RTS.
U Njujorku se danas održava redovna tromesečna sednica Saveta bezbednosti UN na kojoj će biti podnet izveštaj generalnog sekretara svetske organizacije Antonija Gutereša o Kosovu.
Drecun je istakao da, kada je Srbija u pitanju, ne radi se o nedostatku političke volje da se razgovara sa Prištinom i realizuje ono što je dogovoreno.
S druge strane, međutim, evidentan je nedostatak političke volje i to je jedna smišljena kampanja i strategija koju podržavaju vodeće članice UN koje su priznale Kosovo kao nekakvu državu, „i to jeste ključni problem i on je identifikovan u ovom izveštaju”, istakao je Drecun.
Prema njegovim rečima, zato su i pokušaji onih stalnih članica Saveta bezbednosti UN koje podržavaju samoproglašenu državu Kosovo da se sakrije istina, da međunarodna zajednica ne sazna kakva je situacija na KiM jer ona ne ide u prilog štićenika onih koji su priznali Kosovo kao državu.
„To su pokušaji i SAD, Velike Britanije, Francuske da se nekako ta rasprava u Savetu bezbednosti UN ograniči, zatvori za javnost, onda pritisci na države koje razmišljanju da povuku priznanje nezavisnosti, sve je to usklađena politika sa namerom da se na potpuno drugi način identifikuju razlozi problema koji postoje na Kosmetu i da se lažno predstavi nekakav napredak na Kosmetu”, rekao je Drecun.
„Dakle, dok se razgovara u UN sve je to dobro. Imajući u vidu šta se dogodilo sa rekonfiguracijom Unmika, što je jedna od ključnih grešaka koju je napravilo tadašnje rukovodstvo Srbije, kada su UN praktično marginalizovane i na neki način izbačene iz igre oko KiM i sa samog Kosmeta, i redukcija osoblja Unmika, onda su ovi izveštaji sada jedini način da međunarodna zajednica bude valjano obaveštena o tome šta se dešava na Kosmetu i šta se dešava u dijalogu”, istakao je on.
On je dodao da, dok s jedne strane imamo poteze dela međunarodne zajednice na koje je veoma teško odgovoriti, jer snagom svoje moći stoje iza secesije Kosmeta, s druge strane i sama Srbija je počinila greške, naročito 2010. godine kada je tadašnja vlast mogla na drugačiji način da sa Zapadom da rešava problem Kosmeta.
„Propuštena je prilika, sve je prebačeno na račun demokratije i ljudskih prava, a bilo je potpuno jasno da je to pokušaj nasilnog otimanja naše teritorije. Kad pogrešno postavite pristup i razloge zašto se sve desilo '98. i '99. godine i posle proglašenje nezavisnosti, onda ne možete da rešite problem, a jeste ovo najveći problem što je zapravo obraćanje Međunarodnom sudu pravde kada je, najblaže rečeno, nespretno definisano pitanje za koje se unapred znalo da će biti na našu štetu pored toga što je bilo jasno da će taj sud presuditi po političkoj volji najmoćnijih zapadnih zemalja koje su zapravo snagom svog oružja i moći stale iza jednostranog proglašenja nezavisnosti Kosmeta”, rekao je Drecun.
On je dodao da se sada suočavamo sa tim greškama i tražimo način kako da ih ispravimo to jest, da sad umanjimo štetu koja je nastala.  (Tanjug)

Šta radi srpski diplomata u Jerusalimu
Donald Tramp može da kaže da ispunjava svoja predizborna obećanja, ali napuštanje sporazuma sa Iranom i jučerašnje preseljenje ambasade za Jerusalim potezi su koji pojačavaju ionako snažne konfliktne potencijale Bliskog istoka i dodatno izoluju Ameriku u svetu.
Tramp u sadejstvo sa premijerom Benjaminom Netanijahuom uništava ideju izraelsko-palestinskog mira, a provokacija sa ambasadom je tim ozbiljnija jer se dogodila uoči Dana Nakbe, Dana katastrofe, u kome se Palestinci danas sećaju vremena nastanka Države Izrael 1948, kada je 700.000 Palestinaca proterano iz svojih domova i izgubilo svoju zemlju.
Otvaranje privremene ambasade u jevrejskom delu Jerusalima organizovala je američka administracija koja nije predvidela prisustvo predstavnika drugih država, ali premijer Netanijahu je u nedelju uveče u Jerusalimu bio domaćin gala svečanosti na koju su bili pozvane diplomate 86 država koje imaju ambasade u Tel Avivu.
Odazvale su se 32 zemlje. Većina ambasadora članica Evropske unije – sem Austrije, Mađarske, Republike Češke i Rumunije – bojkotovala je svečanost u skladu sa politikom neprihvatanja Jerusalima kao jedinstvenog glavnog grada Izraela, sve dok njegov budući status ne bude rešen kroz izraelsko-palestinske mirovne pregovore. To je i decenijski stav ogromne većine članica Ujedinjenih nacija.
Kako prenose izraelski mediji, na spisku one 32 države koje su poslale svog diplomatu na gala prijem nalazila se i – Srbija. Uz Albaniju i Makedoniju jedina iz regiona.
Da li Srbija nagoveštava da će se odazvati pozivu izraelskog premijera i preseliti svoju ambasadu iz Tel Aviva za Jerusalim? Da li će se pridružiti SAD i Gvatemali, zasad jedinoj državi koja je najavila da će slediti Trampov primer uz još „pola tuceta” neidentifikovanih zemalja o kojima govori Netanijahu?
Šef diplomatije Ivica Dačić trebalo bi da pred javnošću obrazloži motive ovakvog poteza koji Srbiju postavlja na suprotnu stranu od većine članica UN, a Beogradu dodatno otežava proces usklađivanja spoljne politike sa Briselom.

Krvavi sukobi u Gazi
Najmanje 52 Palestinca poginula su u sukobima s izraelskom vojskom tokom protesta zbog otvaranja američke ambasade u Jerusalimu, koji Izraelci smatraju za svoju „večitu i nedeljivu” prestonicu, dok Palestinci polažu pravo na njegov istočni deo kao glavni grad svoje buduće države.
Prema navodima zvaničnika iz Gaze, palestinske teritorije s koje je oko 40.000 demonstranata pokušalo da provali ogradu koja taj pojas odvaja od Izraela, ranjeno je više od 2.200 osoba. Daleko manje Palestinaca je protestovalo na Zapadnoj obali, kao i unutar Jerusalima. Izraelska vojska je bila u pripravnosti, očekujući i raketni napad iz Gaze, u kojoj je u međuvremenu – predupređujući opasnost od eksplozivom naoružanih militanata – kako je saopšteno, bombardovala pet položaja radikalnog pokreta Hamas, preneo je „Harec”.
Svečana ceremonija otvaranja ambasade održana je na 70. godišnjicu proglašenja izraelske nezavisnosti i dan uoči Nakbe, „Katastrofe”, što je naziv pod kojim Palestinci obeležavaju, kako navode, izgon stotina hiljada svojih sunarodnika iz Jerusalima u vreme stvaranja Izraela i u godinama koje su usledile. Nedeljama pred ovaj dan, još od kraja marta, Palestinci su počeli s protestnim komemoracijama Nakbe svake nedelje, pri čemu je u borbama s izraelskom armijom poginula, zavisno od izvora, najmanje 61 osoba.

Republikanka srpskog porekla u trci za američki Senat
MILVOKI - Lea Vukmir, konzervativna američka političarka srpskog porekla, osigurala je tokom proteklog vikenda podršku Republikanske partije u Viskonsinu u trci za mesto u Senatu SAD, ali još nije zvanični kandidat za novembarski duel s aktuelnom demokratskom senatorkom Temi Boldvin.
„Vašington post” piše da je 60-godišnja Vukmirova podrškom republikanaca iz te savezne države, koju je obezbedila u subotu, povećala šanse da bude zvanično nominovana, ali će pre toga morati da na unutarstranačkim izborima 14. avgusta porazi Kevina Nikolsona, veterana marinaca koji je služio u Iraku i Avganistanu i koji prema pisanju američkog lista u kampanji finansijski bolje stoji.
Vukmirova otvoreno podržava politiku predsednika SAD Donalda Trampa, kao i Nikolson koji se hvalio da ima podršku nekadašnjeg Trampovog glavnog stratega Stiva Benona, što je kasnije opovrgao, dok je na mitingu Vukmirove govorio bivši šef kabineta američkog predsednika Rejns Pribus.
Trka za Senat u Viskonsinu od prioritetne je važnosti republikancima, pošto je Tramp prvi predstavnik te stranke koji je trijumfovao u ovoj saveznoj državi od Ronalda Regana, pa su ulaganja u kampanju već prešla 11 miliona dolara, više od bilo koje druge senatske trke u SAD. Od tog novca Vukomirovoj je ipak za sada otišlo samo 935.000 dolara.
Prema podacima dostupnim na internetu Vukmirova je pre penzionisanja bila medicinska sestra specijalizovana za brigu o deci, koja je diplomirala na univerzitetima Market i Viskonsin, a u državnom Senatu Viskonsina je već 15 godina. Njen sin Nikolas je aktivni poručnik američke vojske.
Na društvenim mrežama Vukmirova je čestitala Božić „srpskoj pravoslavnoj braći i sestrama”, a mogu se videti i njene fotografije iz restorana „Hol američkih Srba” u Milvokiju.
Ona sebe predstavlja kao „konzervativnog borca” koji je potekao iz najnižih stranačkih struktura i koji će stati uz Trampa po pitanju zida na granici sa Meksikom, protivljenja pravu na abortus i jačanju vojske. Bliska je republikanskom guverneru Viskonsina Skotu Vokeru i ističe da je braneći ga u sukobima sa sindikatima iskusila „krv, znoj i suze” i pretnje smrću kako bi progurala republikansku agendu.
Vukmirova poručuje republikancima da mogu da imaju poverenja da će se suprotstaviti demokratskoj senatorki Boldvin, kojoj na jesen ističe prvi mandat.
„Nikada ne smemo da se klonimo bitke. Moramo da izaberemo one koji su se dokazali. Potreban nam je dokazan borac”, kaže Vukmirova.
Pokojni republikanski guverner Ohaja Džordž Vojnovič, inače, bio je prvi i do sada jedini senator srpskog porekla. (Tanjug)

Otvorena američka ambasada u Jerusalimu
JERUSALIM – Predsednik SAD Donald Tramp u snimljenoj poruci emitovanoj na ceremoniji otvaranja američke ambasade u Jerusalimu izjavio je da je i dalje posvećen miru između Izraela i Palestinaca, prenosi Rojters.
„Naša najveća nada je mir. SAD ostaju potpuno posvećene omogućavanju trajnog mirovnog sporazuma. SAD će uvek biti veliki prijatelj Izraela i partner u težnji ka slobodi i miru”, poručio je Tramp.
Rojters podseća da je Trampova odluka da prizna Jerusalim kao prestonicu Izraela i prebaci ambasadu iz Tel Aviva razbesnela Palestince i izazvala međunarodnu zabrinutost.
„Bi-Bi-Si” prenosi da je njegova ćerka i visoka savetnica u Beloj kući Ivanka Tramp zajedno sa ministrom finansija SAD Stivenom Mnučinom otkrila ploču na zidu zgrade koja će služiti kao privremeni dom američke ambasade u Jerusalimu.
„U ime 45. predsednika Sjedinjenih Američkih Država želimo vam zvaničnu dobrodošlicu po prvi put u ambasadi SAD ovde u Jerusalimu, prestonici Izraela”, kazala je Trampova ćerka.
SAD su danas zvanično otvorile ambasadu u Izraelu koja je premeštena iz Tel Aviva u Jerusalim, prenosi Rojters.
„Danas otvaramo ambasadu SAD u Jerusalimu”, rekao je na početku ceremonije američki ambasador Dejvid Fridmen.
Navodi se da ceremoniji prisustvuje delegacija iz Vašingtona i izraelski lideri.
AP prenosi da su na čelu američke delegacije zet predsednika SAD Donalda Trampa Džered Kušner i predsednikova ćerka Ivanka Tramp, koji su oboje visoki savetnici u Beloj kući, a tu su i američki ministar finansija Stiven Mnučin i četiri republikanska senatora.
Navodi se da je u publici i premijer Izraela Benjamin Netanijahu.
Ceremonija se održava u trenutku dok Palestinci održavaju masovne proteste na granici pojasa Gaze s Izraelom u kojima je ubijeno najmanje 38 ljudi, što je dan sa najviše žrtava u prekograničnom nasilju od rata koji je tu vođen 2014. godine. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

I novi katalonski premijer obećava otcepljenje
Katalonija je danas dobila novog premijera koji je obećao da će njegov najvažniji zadatak biti osnivanje katalonske republike i poručio da njegov svrgnuti prethodnik ostaje legitimni predsednik tamošnje administracije.
Pet meseci posle vanrednih pokrajinskih izbora i 199 dana otkako je Madrid ukinuo regionalnu autonomiju, parlament u Barseloni izabrao je Kima Tora (55) za prvog čoveka katalonske vlade. Tora, dugogodišnji zagovornik katalonske nezavisnosti, izglasan je zahvaljujući podršci secesionističkih stranaka, koje dosad nisu uspevale da formiraju vladu uprkos većini u skupštini jer su im svi mandatari bili u zatvoru ili egzilu. Među njima je i uklonjeni premijer Karles Puđdemon, koji je pratio sednicu uživo iz Berlina, gde čeka odluku nemačkog suda o isporučivanju Madridu, javila je barselonska „Vangvardija”. Tora je istakao da legitimni katalonski premijer ostaje Puđdemon, čiji su ponovni dolazak na vlast „na daljinu” sprečile centralne španske vlasti.

Štampa na nemačkom jeziku o Blajburgu
BERLIN - Štampa na nemačkom je tokom vikenda pisala o komemoraciji žrtvama blajburškog masakra u Koruškoj i oživljavanju duha fašizma koji je već godinama prisutan na toj manifestaciji, navodi „Doče vele” (DV).
„Na austrijsko-slovenačkoj granici su godinama marširali simpatizeri fašista. Sada bi Blajburg trebalo da postane svetlo mesto sećanja”, piše Andreas Ernst za švajcarski dnevnik „Noje cirher cajtung”.
On navodi da je „na austrijsko-slovenačkoj granici između 10.000 i 20.000 Hrvata odalo poštu desetinama hiljada ratnih zarobljenika koji su u proleće 1945. pali kao žrtve osvete jugoslovenskih partizanskih četa”.
„Hrvatska katolička crkva uvek ima vodeću ulogu na komemoraciji - ali ne samo spiritualno. Ona deluje politički i ideološki, jer nudi jedno obavezujuće tumačenje: kraj fašističke hrvatske države NDH (1941-1945) nije predstavljao oslobođenje, već početak mučeništva pod Titovom vlašću. Toga se nacija oslobodila tek sa nezavisnošću 1991. Gledano iz te perspektive, NDH sa Pavelićem je prethodnica današnje Hrvatske. Jasno je da je taj kontinuitet problematičan”, piše u članku.
Švajcarski list na pitanje „šta se desilo u Blajburgu pre 73 godine?” sam daje odgovor navodeći da su „jedinice NDH, nemačkog Vermahta, slovenački belogardejci, ali i bosanski muslimani, srpski četnici, ruski kozaci i hiljade civila bežali pred partizanima u pravcu Austrije”.
„Hteli su da se predaju Britancima stacioniranim u Koruškoj kako bi izbegli osvetu Titove armije. Ali, posle konsultacija sa savezničkom Vrhovnom komandom, Britanci nisu hteli da im dozvole da pređu granicu i ostavili su begunce na milost i nemilost partizanima. U samom Blajburgu jedva da je bilo žrtava, ali u poslednjim borbama, kao i na putu povorki kroz Sloveniju, Hrvatsku, Srbiju i Bosnu kao i u zarobljeničkim logorima ubijeno je, kako se procenjuje, 70.000 ljudi”, piše u tekstu.
Navodi se da se „u Hrvatskoj govori o golgoti”.
„To je ishodište mita o Blajburgu koji je sa proticanjem vremena promenio svoju funkciju, mita koji crkve, udruženja veterana i desničarski intelektualci i dalje pletu”, piše „Noje cirher cajtung”.
DV prenosi da u bečkom listu „Standard” novinar Krsto Lazarević, koji je prisustvovao komemoraciji u Blajburgu, piše da su mu muškarci koje je tamo sreo rekli da su „došli da se mole i da odaju poštu žrtvama 'blajburškog masakra'“.
„Predvodnik grupe nosi trenerku sa logom jednog sportskog kluba iz rajnsko-majnske oblasti. Otvara još jedno pivo, pali cigaretu i iz prtljažnika vadi pršut iz Dalmacije: 'domaći je najbolji'. Grupa muškaraca je razočarana, jer ove godine ne smeju da se podižu šatre. 'Obezbeđenje nas je već udaljilo sa groblja, kažu, ne smemo da pijemo, to više nije zabavno'“, piše u članku bečkog dnevnika.
Navodi se da je „jedna grupa veterana iz rata u Hrvatskoj 90-ih, da bi odala poštu žrtvama, želela na groblje”.
„Jedan koruški policajac uzima uniformu koju jedan od muškaraca nosi u rukama. Učesnici mu objašnjavaju da je reč o uniformi iz rata u Hrvatskoj 90-ih. Jedan od hrvatskih policajaca koji je došao da pomogne (austrijskim - prim. prev.) kolegama, potvrdno klima glavom. Koruški policajac mu vraća uniformu i kaže: 'U redu je, hvala'. Reč je o uniformi jedne hrvatske paravojne formacije koja ima pozitivan stav prema ustašama”, navodi „Standard”.
Navodi se i da je „prekršeno je i pravilo da na groblju ne sme biti političkih govora”.
„Nešto pre 10 sati, pred spomen-obeležjem se jedan muškarac predstavio kao Tomo Bilogrivić iz 'Ujedinjene hrvatske desnice'. Nosi odelo, kravatu i polaže šešir na jedan nadgrobni spomenik. Kada je zatražio od prisutnih učesnika da se uhvate za ruke, oni su to učinili. Kada je zatražio da se antifašizam izbriše iz hrvatskog Ustava, aplaudirali su mu […]
Renomirani stručnjak za ustavno pravo Bernd-Kristijan Funk ukazao je, da policija kada je reč o fašističkim simbolima, namerno gleda u stranu”, piše austrijski dnevnik.
DV navodi da je uoči komemoracije je internet-portal nemačkog nedeljnika „Špigel” napisao da je „ono što se najavljuje kao ‚komemorativna misa na privatnom zemljištu' tokom proteklih godina preraslo u gigantsko okupljanje nacista.
„'Najveći u Evropi' kako to stoji u Dokumentarnom arhivu austrijskog otpora. Ono što je za jedne bezazlena komemoracija nevinim žrtvama, za druge je klanjanje ustaškom režimu. Fašisti su se u vreme nacista u Hrvatskoj pobrinuli za uništavanje Jevreja, Roma, Srba i antifašista, pe svega u koncentracionom logoru Jasenovac. Tamo je sistematski ubijeno najmanje 86.000 ljudi”, piše u tekstu.
Uoči manifestacije, novinari „Špigela” su od austrijskih vlasti saznali da one nemaju nikakve instrukcije za postupanje protiv simbola Nezavisne Države Hrvatske koja je bila vazal nacističke Nemačke, ali da će uklanjati kukaste krstove, kako je novinarima rečeno u koruškoj policiji. (Tanjug)

Tramp povodom otvaranja ambasade SAD u Jerusalimu: Veliki dan za Izrael
VAŠINGTON- Američki predsednik Donald Tramp pozdravio je otvaranje ambasade SAD u Jerusalimu, uz ocenu da je to „veliki dan za Izrael”.Tramp je na Tviteru naveo i da će televizija Foks, koju predsednik SAD verno gleda svako jutro, direktno prenositi ceremoniju otvaranja.
„Veliki dan za Izrael!”, napisao je Tramp.
SAD će otvoriti ambasadu u Jerusalimu posle odluke američkog predsednika da preseli ambasadu iz Tel Aviva u Jerusalim i prizna Jerusalim kao samo glavni grad Izraela.
Otvaranju ambasade prisustvovaće Trampova ćerka i zet, Ivanka Tramp i Džared Kušner, oboje savetnici u Beloj kući.
Palestinci, koji istočni Jerusalim smatraju glavnim gradom svoje buduće države, prekinuli su odnose s Belom kućom, nezadovoljni potezom američke administracije.
Izraelski lideri smatraju ujedinjeni Jerusalim večnom prestonicom Izraela, dok Palestinci u njegovom istočnom delu, gde se nalaze sveta mesta muslimana, Jevreja i hrišćana, nameravaju da proglase glavni grad svoje buduće nezavisne države. (Beta-AFP)

Štrajk radnika u železničkom saobraćaju u Francuskoj
PARIZ - Francuski železnički saobraćaj je bio u zastoju, s obzirom da da se radnici pripremaju da održe sindikalno glasanje o vladinom planu reforme nacionalne železničke kompanije SNCF.
Radnici su organizovali danas štrajk koji planiraju da nastave do juna, preneo je AP.
Uprava SNCF je saopštila da dva od tri brza voza danas nisu prevozila putnike, kao i da je došlo do poremećaja u železničkom saobraćaju u predgrađima Pariza.
Četiri kompanijska sindikata su proglasila ponedeljak danom „bez vozova” i organizovala internu diskusiju i glasanje među radnicima.
Prema vladinom planu, kompanija bi trebalo da bude otvorena za konkurenciju što bi značilo za vozače ukidanje specijalnih prva da zadrže posao i druge pogodnosti.
Izmene bi se odnosile na novozaposlene od 2020. godine.  (Tanjug)

Pašinijan kod Putina, Jermenija i Rusija produbljuju vojnu saradnju
Soči - Novi premijer Jermenije Nikol Pašinijan rekao je ruskom predsedniku Vladimiru Putinu da želi dodatno da razvije odnose sa Rusijom u vojnoj sferi. Niko ne sumnja u važnost strateških odnosa između dve države, rekao je Pašinijan tokom prvog susreta sa Putinom u crnomorskom letovalištu Sočiju, preneo je Rojters.
Pašinijan je izabran za premijera u jermenskom parlamentu prošle sedmice nakon nekoliko nedelja mirnih uličnih protesta. (Tanjug)

Erupcija vulkana u Japanu
Tokio - U južnom Japanu došlo je do erupcije vulkana Šinmoedake, poznatog iz filma o Džemsu Bondu. Japanska Meteorološka agancija saopštila je da je do erupcije došlo u ponedeljak, da su dim i pepeo izbacivani na hiljade metara u vazduh.
To je druga njegova veća erupcija ovog vulkana od marta 2011. godine. Manja erupcija zabeležena je prošlog aprila, preneo je AP.  Današnja erupcija nije izazvala nikakvu štetu. Japan ima 110 aktivnih vulkana. (Tanjug)

Može li „Er fors Un” do Singapura
Kada je u martu na opšte iznenađenje najavljen doskora nezamisliv samit Donalda Trampa i Kim Džong Una, jedno od pitanja koja su se nametnula bilo je gde će se održati prvi susret jednog američkog i jednog severnokorejskog lidera. Pre nego što je ove sedmice zvanično saopšteno da će to biti 12. juna u Singapuru, mediji su pretresali potencijalne lokacije i sa jednog pomalo neobičnog aspekta. Ako se razmišlja o Švajcarskoj ili Švedskoj, koje su takođe bile među opcijama, može li Kimov predsednički avion bezbedno da doleti do više hiljada kilometara udaljenih gradova a da se ne osramoti time što bi morao da napravi pauzu zbog dosipanja goriva. Ako ne može, teško da će prihvatiti još veću bruku da na istorijski susret otputuje pozajmljenom letelicom ili komercijalnom linijom.
Učinilo se da je mladi vođa političke dinastije Kim početkom sedmice testirao kapacitete svoje flote kada je predsedničkim avionom odleteo u drugu iznenadnu posetu Kini za manje od dva meseca.

Šef MI5 za partnerstvo Londona i EU zbog ID i Rusije
London - Velika Britanija i Evropska unija moraju da izgrade blisko partnerstvo u oblasti bezbednosti nakon Bregzita, kako bi sprečili napade takozvane Islamske države i suprotstavili se pokušajima Rusije da podrije zapadne demokratije, izjavio je šef britanske obaveštne službe MI5 Endru Parker.
On to navodi u svom govoru, koji će održati u Berlinu, na skupu nemačke obaveštajne službe BfV, a u koji je Rojters imao uvid. Prema njegovim rečima, pripadnici ID planiraju „razorne i složenije napade”.
„Evropska obaveštajna saradnja danas je jednostavno neprepoznatljiva u odnosu na ono kako je izgledalo pre pet godina”, rekao je Parker. Parker je pohvalio grupu za borbu protiv terorizma (CTG) u kojoj se osim 28 zemalja članica EU nalaze i Švajcarska i Norveška i u kojoj razmenjuju obaveštajne podatke.
U svom govoru, on je označio Rusiju kao neprijateljsku državu koja pokušva da sprovede „agresivne i štetne akcije” uz pomoć svoje vojske i obaveštajnih službi. Kako se navodi, Britanija traži novi bezbednosni sporazum sa EU kako bi osigurala kontinuirani pristup tajnim informacijama iz glavnih zemalja EU i nakon Bregzita. (Tanjug)

Skripalj tajno posećivao Prag 2012. godine
Prag - Bivši dvostruki špijun Sergej Skripalj tajno je posećivao Prag 2012. godine i sastajao se sa službenicima češke obaveštajne službe, objavio je češki portal Rispekt, prenosi Tass.
„Skripalj je najmanje jednom posetio Prag 2012. godine, a uprkos činjenici da su to bile kratka posete, njegov put je bio koristan za lokalnu obaveštajnu službu. Predstavnici češke obaveštajne službe sastali su se najmanje jednom sa njim i u Velikoj Britaniji”, tvrdi češki portal.
Nakon što se preselio u Veliku Britaniju, Skripalj je sarađivao sa britanskom obaveštajnom službom MI-6 kako bi razotkrio rusku mrežu agenata (u zapadnim zemljama), piše češki list i navodi da se sastajao sa predstavnicima obaveštajnih službi zemalja partnera Velike Britanije, uključujući i Češku.
Portal, međutim, tvrdi da nedavno trovanje Sergeja Skripalja i njegove kćerke nije povezano sa njegovom posetom Pragu. Skripalj i njegova kćerka pronađeni su 4. marta u Solsberiju u južnoj Engleskoj, bez svesti i kasnije je utvrđeno da su otrovani nervnim agensom novičokom.
London je za njihovo trovanje optužio Rusiju, a Organizacija za zabranu hemijskog oružja potvrdila je da su oni otrovani tim agensom, ali ne i njegovo poreklo. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.


  </body>
 </text>
</TEI>