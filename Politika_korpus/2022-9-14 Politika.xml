<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2022-9-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2022/09/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
  <div id="gastronomija">
Kolač sa smokvama
Potrebno je:

2 jajeta
250 ml jogurta
60 gr maslaca
100 gr šećera
prstohvat soli
narendana kora pomorandže
kašičica ekstrakta vanile
1 kesica vanilin šećera
200 g griza
 2 kašičice praška za pecivo
 8 svežih smokava

Umutiti jaja i šećer. Dodati vanilin šećer, ekstrakt vanile, so, koru pomorandže i jogurt. Zatim dodati omekšali maslac i mutiti na manjoj brzini. Pomešati griz i prašak za pecivo i dodati u smesu od jaja. Sve dobro umutiti u ujednačenu masu i sipati je u podmazan pleh. Prepolovljene sveže smokve utisnuti u testo tako da kora bude dole u testu. Kolač peći na 180 stepeni oko pola sata.
  </div>
  <div id="kolumna">
Gete i ljubazno ophođenje
Najveći umetnički i naučni stvaraoci podsećaju na komete čiji let prati dugi svetli ukrasni rep. Pri tome stvaralac i njegova dela liče na glavu komete, a svetli rep na anegdote o životu i radu velikana koje su zabeležili savremenici. Anegdote su mahom vedrog i zabavnog karaktera, ali su ipak korisne jer osvetljavaju karakter stvaralaca, jačajući simpatije i razumevanje prema njegovoj ličnosti i delima.
Jedan od genija iza koga su ostale mnoge anegdote je najveći nemački književnik Johan fon Gete (1749–1832). Već kao mladi pesnik on postao slavan, ali mu slava nije „udarila u glavu”, jer se prema svim ljudima s kojima je dolazio u dodir ponašao veoma ljubazno i predusretljivo. Mi pamtimo Geteovo interesovanje za srpsku narodnu poeziju i ljubaznost s kojom je primio u posetu trideset osam godina mlađeg Vuka Karadžića, što je prikazano i u TV seriji o Vuku, s Mikijem Manojlovićem u naslovnoj ulozi i Brankom Plešom kao Geteom.
Gete je prezirao osobe koji nisu pokazivale ljubaznost ili bar pristojnost u ophođenju i s njima je trajno prekidao prijateljstvo. Jedna od žrtava ove Geteove isključivosti bio je i Ludvig van Betoven, najveći nemački kompozitor. Betoven, 21 godinu mlađi od Getea, od detinjstva se divio velikom pesniku i želeo da mu se lično približi. Komponovao je muziku na tekstove nekoliko Geteovih pesama, kao i efektnu uvertiru „Egmont” za istoimenu Geteovu dramu, pa je smatrao da je stvorio trajne spone s pesnikom. Međutim, 1812. godine dogodio se slučaj, nazvan „Incident u Teplicu”, koji je te spone trajno uništio.
Naime, saznavši da će Gete boraviti u banji Teplic (češka banja Teplice) tamo odlazi i Betoven. Tokom šetnje dvojice prijatelja parkom, oni opaze da susednom stazom, njima u susret, hoda žena austrijskog cara Franca Prvog Marija Ludovika, okružena porodicom. Gete je smesta krenuo u susret carici očekujući da će ga slediti i Betoven. Međutim, on je nastavio da hoda ne pozdravivši vladarku, čak je i nemarno nakrivio šešir. Gete se duboko poklonio carici i razmenio uobičajene ljubazne fraze koji se u ovakvim prilikama iskazuju. Nakon ovog događaja revoltirani Gete je odbio dalje duženje s Betovenom, na veliko razočarenje kompozitora. Ovaj događaj je ne samo prepričavan, već i vizuelno dočaran slikom Karla Rolinga.
Gete je u razgovoru sa svojim sekretarom Ekermanom naveo i slučaj neljubaznosti grupe bogatih trgovaca iz Hamburga koji su posedali za kafanski sto do njegovog. Iako su ga prepoznali, trgovci su oholo okrenuli glavu ne pozdravivši pesnika. Gete je rekao da su se oni time poneli kao sitni, niski ljudi. „Međutim, da su me uobičajeno pozdravili, oni bi bili dostojanstveni i mi bismo bili ravnopravni.” Smatrao je da su ljudi svih profesija ravnopravni, pod uslovom da se dostojanstveno i pristojno ponašaju.
Međutim, nekada se i ruke čistunaca zaprljaju, pa je tako i Gete pao na ispitu ljubaznosti. Jednog dana Geteu je stiglo pismo tada nepoznatog osamnaestogodišnjeg kompozitora Franca Šuberta (1797–1828), s notama pesme komponovane na tekst čuvene balade „Bauk”. Šubert nije dobio odgovor, pa se smatra da je pismo završilo u pesnikovom kaminu. Danas je ova pesma najčešće izvođeno Šubertovo delo i istovremeno su to najčešće izvođeni Geteovi stihovi. Kasnijih godina Gete je imao priliku da čuje ovu Šubertovu kompoziciju, o kojoj se vrlo nepovoljno izrazio. Međutim, nakon Šubertove smrti Gete je imao priliku da ponovo sluša ovu pesmu, ali u izvođenju jedne veoma lepe mlade pevačice. Ovog puta mu se kompozicija vrlo dopala, pa su zli jezici govorili da je on tada više gledao nego što je slušao interpretaciju pesme.
Dragan Stanković,
Beograd

Ogrešili smo se o Oliveru Katarinu
Iz informacije koja se ovih dana pojavila na jednom portalu, može se zaključiti da naša velika filmska i estradna diva Olivera Katarina (82) ima u ovim poznim godinama problema sa finansijama. Poznata i priznata umetnica, koja je iza sebe ostavila desetak domaćih i dvadesetak stranih filmova u kojima je igrala zapažene uloge, snimila je dosta ploča, apsolutno zaslužuje daleko bolji tretman u ovim godinama, kao što ga je zasluživala i na vrhuncu slave.
Uvažena gospođa Katarina je šezdesetih i sedamdesetih godina prošlog veka bila ličnost koja je svojim stasom, lepotom i glasom izazivala uzdahe mnogih. O njoj je čuveni „Njujork tajms” tada pisao da je to najlepši glas Mediterana i upoređivao je sa čuvenom italijanskom glumicom Anom Manjani.
Naša Olivera je doživela neviđenu počast kada je 72 dana uzastopno pevala u čuvenoj pariskoj Olimpiji. Očarala je svojim pesmama, lepotom i glasom mnoge javne ličnosti iz sveta filma, umetnosti i politike. Pred njom je klečao i jedan od najvećih slikara tada Salvador Dali. Svojim raznovrsnim muzičkim repertoarom oduševila je i jednog od najvećih francuskih šansonjera Žilbera Bekoa. Može se reći da je naša Olivera  bila svetska zvezda s kojom se tadašnja Jugoslavija s razlogom mogla ponositi. Običan svet se tako i ponašao prema njoj, jer je uvažena gospođa Katarina uspela da se vine u teško pristupačni svetski džet-set.
Nažalost, gospođa Olivera se svojim beskompromisnim stavovima zamerila nekim tada značajnim ljudima iz sveta politike zbog čega su je sklonili sa javne scene. Trajala je ta izolacija skoro pune tri decenije. Bio je to jedan totalni bojkot i kazna za ovu nepokornu ličnost koja je držala do sebe. Cena te nepokornosti bila je velika, jer su to bile najbolje godine za umetnički rad naše filmske i muzičke ikone.
Gospođa Katarina koja je mnogo zadužila našu kulturu i muziku bila je gorda, dostojanstvena ali i nesavitljiva ličnost. Nije htela nikoga da moli i traži priliku za posao kako bi obezbedila bar osnovnu egzistenciju. Samo je ona i njena uža familija znala kroz šta je sve morala da prođe u to doba. Međutim, ostala je uspravna i dostojanstvena do kraja dok se neko nije setio da je prema toj ženi učinjena velika nepravda. Ponovo je počela da snima filmove, uradila je i nekoliko velikih koncerata koji su pokazali da je mnogi nisu zaboravili.
Bilo bi pošteno da je takva žena, koja nas je svojim najboljim filmovima „Skupljači perja”, „Alba” i mnogim drugim, kao i muzikom kojom je oduševljavala mnoge širom sveta i s kojom bi se ponosila svaka kultura,  tada dobila nacionalnu penziju. Predlagano je to nadležnoj komisiji ali predlog nije mogao da prođe. Nije bilo javnog saopštenja zašto gospođa Olivera ne zaslužuje to priznanje. Objektivno rečeno, nije bilo argumenata, jer da jeste izašli bi oni odmah u javnost.
Bila je to velika greška članova komisije koji su tada odlučivali o tome. Pošto se to nije dogodilo tada, predlažem da se to bar sada dogodi. Apelujem na sadašnje gradske vlasti u Beogradu da bar delimično isprave sve te nepravde koje su decenijama pritiskale našu uvaženu ikonu u kulturi i nađe rešenje za sadašnje probleme i pomogne gospođi Oliveri. Ona je to odavno zaslužila, a na nama je da se dobro zamislimo, zašto smo pasivno posmatrali njen izgon iz javnog života u bivšoj Jugoslaviji, ali i zašto smo potom bili indiferentni prema njenoj sudbini u našoj sadašnjoj državi.
Ona je to svojim delom i ponašanjem svih ovih decenija, bez sumnje, sasvim zaslužila. Velike nacije se u ovakvim slučajevima ponašaju sasvim drugačije. Poštuju svoje veličine i ne dozvoljavaju da im se ovakve stvari događaju. Ogledaju se i u tome što poštuju svoje veličine, iz bilo koje sfere života. Vreme je da i mi počnemo drugačije da se ponašamo.
Radoslav Medić,
novinar
  </div>
  <div id="ekonomija">
Dozvoljeni minus i Evropljanima omiljeni vid zaduživanja
Više od 340 miliona građana Evropske unije ima ugovorene dozvoljene minuse na svojim bankarskim računima, pokazala je najnovija studija Evropskog parlamenta. To je, kako je navedeno, alarmantan podatak ukoliko se zna da je prekoračenje na računima najskuplje zaduživanje i da lako može dovesti do finansijske prezaduženosti. Studija je, inače, naručena za potrebe nove Direktive o potrošačkim kreditima koja bi, kako se očekuje, trebalo da donese više reda na tržište finansijskih usluga.
Kako je izjavio Tomislav Sokol, zastupnik u Evropskom parlamentu, ova studija je pripremana gotovo godinu dana i pokazala je zabrinjavajuće podatke.
– Čim sam shvatio da institucije ne raspolažu podacima o tome koliko građana u Evropskoj uniji koristi dozvoljeni minus na tekućim računima i koliki je rizik izloženi zbog tog skupog financijskog proizvoda, zatražio sam da se uradi detaljna studija. Broj zaduženih računa je ogroman, ali nije samo to problem nego i činjenica da su to skupi zajmovi – kamate na minuse idu i do 35 odsto kao što je slučaj na Malti, izjavio je on. Kako se pokazalo u ovom istraživanju, prekoračenja uglavnom koriste osobe slabijeg imovinskog stanja, a plaćaju najviše cene kredita, što ih uvodi u finansijske probleme. Kada je objavljena studija, postalo je jasno da postojeći propisi nedovoljno štite korisnike finansijskih usluga, pa je ovom direktivom omogućena jača pravna pozicija potrošača kao slabije ugovorne strane u odnosima s bankama.
– Tako banke više neće moći bez prethodne najave ili bez davanja mogućnosti otplate na rate da traže prevremenu otplatu minusa, nego će o tome morati da obaveste klijente u razumnom roku. Zabranjuje se i jednostrano povećanje limita zaduženja, a predviđeno je i strože kažnjavanje banaka koje se ogluše ili ne poštuju nova pravila – izjavio je Sokol.
U našoj zemlji, prema poslednjim podacima, oko 1,3 miliona građana koristi ovaj vid zaduživanja. Kako su u NBS nedavno objasnili za „Politiku”, nezavisno od predloženog amandmana, u našim postojećim propisima već su precizno definisani obavezni elementi ugovora o dozvoljenom prekoračenju. Između ostalog i obaveza da se tim ugovorom predvide uslovi, postupak i posledice otkaza, odnosno raskida ugovora.
– Kako je dozvoljeno prekoračenje po računu zapravo ugovoreni iznos sredstava koji banka stavlja na raspolaganje korisniku računa, ovaj kreditni proizvod zasniva se na ugovoru. On se zaključuje između korisnika i banke, a kao što to važi i u pogledu drugih ugovora, na raskid dozvoljenog prekoračenja po računu primenjuju se opšta pravila ugovornog prava – navode nadležni u dopisu poslatom za naš list.
Ističu i da propisi koji uređuju zaštitu korisnika finansijskih usluga u Srbiji dodatno preciziraju obavezu banaka da u predugovornoj fazi (u kojoj korisnicima uručuju ponudu na propisanom obrascu, i to na papiru ili na drugom trajnom nosaču podataka) predoče korisnicima uslove i postupak raskida ugovora i obaveštenje u kojim se slučajevima od korisnika može zahtevati potpuna otplata dozvoljenog prekoračenja računa.
– Obavezan element ugovora o dozvoljenom prekoračenju po računu su i upozorenje o posledicama u slučaju neizmirivanja obaveza, uslovi, postupak i posledice otkaza, odnosno raskida ugovora o kreditu u skladu sa zakonom kojim se uređuju obligacioni odnosi, kao i obaveštenje o uslovima i načinu ustupanja potraživanja u slučaju neizmirenja obaveza.
Napominju da su samim tim uslovi za raskid ugovora o dozvoljenom prekoračenju po računu i razlozi iz kojih banka može da zahteva potpunu otplatu iznosa unapred jasno i precizno definisani ugovorom o dozvoljenom prekoračenju koji korisnici zaključuju sa bankama.
– Banka nikako ne može samovoljno i bez razloga da raskine ugovor o dozvoljenom prekoračenju, već je neophodno da nastupi neki od uslova predviđenih ugovorom. To praktično znači da korisnici koji uredno izvršavaju svoje obaveze u skladu sa zaključenim ugovorom, neće doći u situaciju da im banka otkaže, odnosno raskine ugovor o dozvoljenom prekoračenju – naglašavaju u centralnoj banci. Kamate na dozvoljeni minus iznose oko 29 odsto.

Smanjuje se isporuka pomorandži u EU
Južna Afrika će od 16. septembra dobrovoljno zaustaviti isporuke sorte valensijske pomorandže u Evropsku uniju iz područja zahvaćenih gljivičnom bolešću poznatom kao citrusna crna mrlja, izvestio je „Radar Afrika”.
Kako je preneo portal „Agroklub”, reč je o bolesti koja stvara oštećenja na kori, ali ne dovodi do propadanja ploda. Odluka da se obustavi izvoz u EU usledila je posle deset incidenata u kojima je gljivična bolest otkrivena na južnoafričkim citrusima. Udruženje uzgajivača citrusa Južne Afrike CGA napominje da će se zatvaranje tržišta odvijati postepeno i da je ugroženo 130.000 radnih mesta i godišnja finansijska dobit. Očekuje se da će do kraja sezone 2022. biti isporučeno 167,2 miliona kartonskih kutija citrusa, što je 3,3 miliona manje nego što se predviđalo na početku sezone. Lokalni uzgajivači su suočeni sa značajnim gubitkom u ovoj godini. Dodatni pritisak je rast troškova proizvodnje – cene đubriva su porasle za nešto više od 56 odsto između 2020. i 2021, a goriva za 53 odsto. Cena prevoza je dostigla rekordne prinose, a rast troškova za brodske linije iznosio je 128 odsto između prvog kvartala 2020. i prvog kvartala 2022. godine.
Napominje se i da ovaj slučaj traje već mescima i da se Južna Afrika već žalila Svetskoj trgovinskoj organizaciji nakon što je Evropska unija, u julu ove godine, uvela nove zahteve za sigurnost biljaka i zdravlja za koje proizvođači pomorandže kažu da ugrožavaju njihov opstanak budući da su već imali svoje mere za sprečavanje zaraze.
Špansko udruženje poljoprivrednika iz Valensije već se bunilo odobrenju uvoza 2.000 kontejnera s citrusima koji su bili zaustavljeni na granici EU jer smatraju da to može ugroziti fitosanitarnu sigurnost agruma i drugih vrsta bilja u Evropi jer ova vrsta karantinskih organizama nije pronađena u Evropi, a unošenje bi izazvalo milionske gubitke jer bi osim južnog voća bile ugrožene i druge vrste – vinova loza, paradajz, ruža, hrast, prenosi „Agroklub”.
Kako će ovaj manjak isporuka uticati na tržište još nije poznato, jer nedostatak pomorandži treba nadoknaditi. Već sada se pominje da bi uz inače rastuće troškove u poljoprivredi, koje dovode do rasta cena, blokiranje južnoafričkog voća moglo da izazove novo poskupljenje pomorandži na evropskom tržištu.
  </div>
  <div id="gastronomija">
Piće bogova ne poznaje granice
„Jesen stiže rana, vinogradi zreli”, pevaće se već u septembru širom Srbije, ali i širom Balkana. Na pragu je nova berba i nova bitka za dobro vino.
Kako smo, kao velika zemlja, negdašnja Jugoslavija, bili bogati vinogradima, a onda se zemlja raspala, a vinogradi prepušteni korovu, podseća nas nedavno objavljena knjiga beogradskog publiciste Jove Simišića jednostavnog naziva „Vino”.
Ono što je decenijama marljivo prikupljao kao bogatu istorijsku i enciklopedijsku građu, nova saznanja o vinu, vinarstvu i vinogradarstvu, autor je sabrao među korice zanimljive knjige (izdavač „Mladinska knjiga”), podsećajući da o piću bogova i ljudi nikad nije sve ispričano i da uvek ima još poneki detalj koji zagolica čitaoca. Vino može da uzvisi čoveka, može da ga usreći darom i vedrinom, da mu otvori put do svoje voljene, s njim se slave rođendani, krštenja, svadbe.
– Sve prolazi, samo dobro vino ostaje – jedna je od poruka autora. Onaj ko ima u rukama ovu knjigu može da proširi saznanja o istoriji, proizvodnji, tehnologiji, vrstama vinskog grožđa i vina, vinskom bontonu, vinarijama i festivalima, ali i da sazna koje vino da kombinuje s kojom hranom. Knjiga vodi kroz svet vina od najstarijih arheoloških nalazišta, srpske vinske istorije, do načina proizvodnje različitih današnjih vrsta.

Autor knjige Jovo Simišić u vinskom podrumu Šipčanik

Vodič za znatiželjne
Prvi put se, na jednom mestu, pojavljuje vinska prošlost i teritorija ne samo Srbije, već i vinorodnih zemalja koje su nekad bile jedna država.
– Dobro vino ne poznaje državne i bilo koje druge granice i prepreke, lako ih savlada i brzo nađe put do kupca. Eto, primer Severne Makedonije koja je 2013. u Srbiju izvezla 5,5 miliona flaširanog i 15,6 miliona litara rinfuznog vina. Zemlje balkanskog podneblja veoma dobro sarađuju u izvozu i uvozu vina, što se može videti i u rafovima trgovinskih lanaca – podseća Simišić. – I odmah da kažem: knjiga nije pisana za profesionalce, već je neka vrsta vodiča za sve koji žele da prošire vidike o svemu što dotiče fenomen zvani vino.
Statistički podaci o površinama pod vinogradima u Srbiji kažu: 1955. godine bilo je 135.000 hektara, a 2018. svega 22.150 hektara. Nažalost, u tom periodu zvono za uzbunu kao da niko nije uključio, a jeste. Činili su to, pre svega, stručnjaci iz ove oblasti, ali i drugi, odlučni u namerama da vinogradarstvo ne bude na repu događaja. Najpre su individualni proizvođači počeli da krče vinograde, a nekako istovremeno su uništavane nekada velike društvene vinarije. Pominje ih i autor knjige, a vremešniji naši čitaoci setiće se kako su decenijama bili poznati „Navip”, „Džervin”, „Godomin”, „Prokupac”, „Krajina vino”, „Vršački vinogradi”, „Fruškogorac”, „Vino Župa” i „Agrokosovo”.
Bili, pa nestali, tako lako kao da nikad nisu ni postojali.
Vinski podrumi velikih kapaciteta radili su u Erdeviku, Bikića Dolu i Irigu na Fruškoj gori, Čoki, na Paliću i Bisernom ostrvu u Bačkoj, u Gudurici i Beloj Crkvi u Banatu, Topoli, Rekovcu, Trsteniku, Aleksincu, Gornjem Matejevcu, Sićevu, Vlasotincu u centralnoj Srbiji. Ali, dogodilo se da je na kraju prošlog i početkom ovog veka Srbija ostala bez sopstvenog, kvalitetnog vina, odnosno bez većine vinograda, podruma i bez starih, autohtonih sorti.

Ručak u vinogradu u Novom Slankamenu

Probaju, piju i vole da znaju
A, onda, kao da su se vinogradari probudili iz dubokog sna, a Srbija doživela procvat nečega što je odavno otpisano. U poslednje vreme svedoci smo jednog čudesnog procesa preporoda i obnove starih vinograda i stvaranja novih zasada, oživljavanja vinskih podruma i nadasve rađanja jedne sasvim nove generacije vinara i vinogradara.
– Oni su – smatra sagovornik „Magazina” – gotovo preko noći doneli novi kvalitet. Zato je, jednim delom, knjiga posvećena i tim pregaocima i njihovim vinima, kojima možemo da se ponosimo i uđemo u žestoku svetsku konkurenciju.
Raduje da je u Srbiji sve više proizvođača vina. U maju prošle godine bilo ih je 424, a godinu dana pre toga u vinskom registru upisano je 355. Njih oko 200 nisu u registru, ali to ne znači da proizvode vina slabog kvaliteta. Naprotiv, ono što nude je za svaku pohvalu.
U knjizi je predstavljeno stotinak vinarija, među kojima zapaženo mesto pripada i onima u manastirima. Autor je pokušao da sastavi mozaik vinske Srbije, pre svega preko regiona, rejona i vinogorja, velikih i malih proizvođača, vina i vinskih sorti.
Nešto slično je i sa Zapadnim Balkanom u kojem je, umesto glomaznih kombinata u doba socijalizma, stvorena (i još se stvara) nova generacija vinara i vinogradara. Novo vreme donelo je i nove potrošače, pre svega mlade generacije koje, pored toga što znalački biraju, probaju i piju, vole da o vinu više i znaju. Za razliku od mnogih proizvoda kojima vreme ne ide naruku, kod vina je to drugačije – s godinama postaje lepše i bolje.

Vinarija Radovanović u Krnjevu

Za kraj ove priče da se poslužimo istorijskim beleškama: proizvodnja vina u Srbiji potiče oko 400 godina pre nove ere, a tragovi su otkriveni u Panonskoj niziji. Stari Grci govorili su da je čovek, kad pije vino, veseo kao ptica, a nastavi li da pije, može da se pretvori u lava. Sve što dalje pije, lako se pretvara u tvrdoglavog magarca.
Srpska vina bila su cenjena i pila su se širom Evrope, posebno krajem 19. veka, kada je bolest filoksera poharala vinograde u zapadnom i centralnom delu kontinenta. Najpre su, 1880. godine, francuski trgovci preko pristaništa u Radujevcu počeli da uvoze vino iz Negotinske Krajine. Brodovi su išli do Bordoa, preko Rijeke ili preko Galca u Rumuniji. Tih godina vino se, pored Francuske, izvozilo u Švajcarsku, Rusiju i Austrougarsku. Sve do 1911. godine Austrougarska je u Negotinu imala konzulat čijim posredstvom je trgovala krajinskim vinima.
Da vino ide uz dobru i raznovrsnu hranu, opšte je poznato. Laka hrana ide uz laka vina, dok jača hrana, kremastog sastava, prija vinima jake teksture. I, ono najvažnije: ne preterujte u hrani, posebno ne u vinu. Sve neka bude umereno. Tada ćete sigurno stići kuda ste naumili, a nećete se pretvoriti u lava, a još manje u magarca.

Vinograd podno Oplenca

Parobrodom u Krajinu po vino
U Muzeju Krajine u Negotinu postoje podaci o dolasku prekookeanskog parobroda u luku Radujevac, 1886. godine, iz čega proizilazi da je ovaj brod najmanje tri puta dolazio po vino iz Negotinske Krajine. U arhivu se navodi da je norveški brod „Unis”, koji je došao iz Bergena, lučkog grada jugozapadne Norveške, plovio Atlantskim okeanom, svrativši u Nant, gde je preuzeo tovar za Srbiju, nastavio Sredozemnim i Crnim morem, pa zaplovio Dunavom do Radujevca. Plovidba od jugozapadne Norveške do istočne Srbije trajala je 25 dana, a kao tovar imao je kudeljne džakove i praznu burad. Povratak u Bergen bio je istom trasom, ali je prekookeanska lađa ovoga puta bila natovarena vinom iz Negotinske Krajine koje se izvozilo u Francusku. Drugi brod, pod imenom „Liberte”, u luku Radujevac došao je 1988. godine, direktno iz Francuske, gde je i odneo svoj tovar.
Honorar za film o Neretvi – u bocama
Slavni slikar Pablo Pikaso svojevremeno je uradio plakat za film „Bitka na Neretvi”. Svako bi pomislio da je od toga zaradio prilično visok honorar, ali nije. Zahtevao je da, umesto svežnjeva dolara, dobije 12 boca najkvalitetnijeg, tada jugoslovenskog vina. Očigledno da mu je ovaj napitak bio važniji od novca.
Vino se, inače, koristi i za slikanje, i ta tehnika se naziva „vinorel”. Za stvaranje nove sorte vinove loze često je potrebno između 15 i 20 godina.

Trava iva od mrtva pravi živa
Trava iva (Teucrium montanum L.) rasprostranjena je u Evropi i Maloj Aziji. To je južnoevropska planinska vrsta. Raste na sušnim krečnjačkim stenama, nanosima, na pašnjacima, borovim šumama na krečnjaku, u brdskom i planinskom pojasu.
Na našim prostorima poznata je pod mnoštvom narodnih naziva kao što su: dubačac mali, iva trava, ivica, dubačac, dupčac, gorski cmilj, dučac, bijela metva itd. Iskusni travari s pravom kažu da vredi kao zlato.
Trava iva, višegodišnji žbun, cveta od juna do avgusta.
U lekovite svrhe koristi se vršni deo biljke u cvetu, vrhovi cvetonosnih izdanaka odsecaju se nožem ili oštrim makazama i suše na senovitom i promajnom mestu. Cvet treba da sačuva beličastožućkastu, a lišće srebrnozelenu boju i svojstven miris.
Kao lekovita biljka korišćena je još u antičko doba, a danas u zvaničnoj medicini preporučuje se za jačanje imuniteta.

Naš narod ima neograničeno poverenje u lekovita svojstva ove biljke. U narodu postoji verovanje da trava iva od mrtva pravi živa. Ova biljka koristi se kad god je potrebno vratiti i fizičku i mentalnu snagu nekome ko se oporavlja posle teške bolesti.
Na primer, u jugozapadnoj Srbiji pripisuju joj se čudotvorne moći, smatra se da leči sve živo. Jako je cenjena, a kažu da leči gotovo sve teške bolesti. Spisak bolesti koje iva leči je predugačak. Pokazala se kao odlično sredstvo protiv stresa i depresije, bolesti usta i grla, raznih infekcija, gljivičnih oboljenja i afti, grčeva, reumatizma. Čaj od ive čisti krv. Kupke od ive povoljno deluju na kožne bolesti. Tinktura od ive koristi se kod hemoroida, bolesti jetre i žuči. U doba oskudice ivom je lečena čak i plućna tuberkuloza. Blagotvorno deluje i kod dijabetesa i svih vrsta groznica.
Njome se leče mnoge bolesti, pre svega oboljenja organa za varenje i disanje. Ukusa je vrlo gorkog, oporog i aromatičnog jer sadrži gorkih materija, tanina i etarskog ulja. Ona se mnogo više koristi u narodnoj nego u naučnoj medicini. To je u mnogim našim krajevima, naročito planinskim, jedan od najomiljenijih lekova. Često se upotrebljava za pravljenje gorkih travarica koje otvaraju apetit i jačaju organizam.
Zahvaljujući gorkim materijama, ona je odličan lek za jačanje organizma, poboljšanje apetita i lečenje organa za varenje. Pozitivno deluje na jetru i žučne puteve. Mešavina trave ive i hajdučke trave dobar je lek za zaustavljanje proliva. Odličan je lek za lečenje infekcija disajnih organa. U kombinaciji s omanom i očajnicom dobar je pomoćni lek za upalu pluća. A u kombinaciji s pelinom – lek je za gastritis. Čaj od ive pije se nezaslađen i uvek pola sata pre jela.
Međutim, s upotrebom ive ne treba preterivati, ako se pravilno koristi deluje protiv bakterija, smanjuje upale, pomaže da se izbaci višak tečnosti iz organizma i čisti telo.
Travu ivu treba zaštititi od preteranog branja i sakupljanja jer joj preti opasnost od uništavanja.
  </div>
  <div id="sport">
KK Partizan podržao promene u JSD
Košarkaški klub Partizan podržao je danas dolazak prvog čoveka tog kluba Ostoje Mijailovića na mesto predsednika Jugoslovenskog sportskog društva Partizan.
„Od dolaska Ostoje Mijailovića na mesto predsednika našeg kluba, organizaciona i finansijska situacija u klubu je neuporedivo bolja. Od oktobra 2017. godine do danas funkcionišemo bez ikakvih poteškoća, a ogledalo rada je i trenutni sastav našeg prvog tima, odnosno sastav našeg stručnog štaba na čelu sa Željkom Obradovićem”, navodi se u saopštenju kluba, javlja Beta.
Ranije danas Agencija za privredne registre (APR) saopštila je da je Mijailović i zvanično upisan kao predsednik JSD Partizan.
Skupština JSDP trebalo je da se održi u ponedeljak, ali je došlo do haosa na stadionu u Humskoj, nakon što su pobedu proglasili dosadašnji predsednik Milorad Vučelić i Mijailović.
Košarkaški klub Partizan je izrazio podršku i novim članovima Uprave JSDP.
„Istovremeno, klub izražava podršku svim članovima nove Uprave JSD Partizan, od predsednika Ostoje Mijailovića, Željka Obradovića, Marka Nikolića, Željka Tanaskovića i svih ostalih, sa željom da dešavanja na poslednjoj Skupštini ostanu u prošlosti i da svi klubovi našeg sportskog društva kao jedan rade u smeru oporavka i prosperiteta klubova JSD Partizan”, dodaje se u saopštenju.

Zlatni rvači oduševljeni uspesima u Beogradu
Rvačka reprezentacija Srbije ostvarila je istorijski uspeh na Svetskom prvenstvu u Beogradu.
Naši rvači, sa četiri zlatne medalje, najtrofejniji su takmičari u grčko-rimskom stilu, a srpska selekcija osvojila je i treće mesto u ekipnoj konkurenciji.
Poker zlatnih rvačkih reprezentativaca Srbije, koji na ovom svetskom šampionatu čine Sebastijan Nađ, Mate Nemeš, Ali Arsalan i Zurab Datunašvili ne krije oduševljenje zbog sjajnih dostignuća, ali i vrhunskih borbi koje su prikazali tokom šampionata.
„Ovo je sve novo za mene. Mislim da još nisam svestan šta sam uradio”, počinje priču Sebastijan Nađ, naš zlatni rvač u kategoriji do 63 kilograma.
„Bio sam spreman da umrem, da uradim sve kako bih pobedio. Finalnu borbu sam odradio bez greške i presrećan sam zbog toga. Bio sam autsajder, ali to se ispostavilo kao dobro, jer me niko nije očekivao u kategoriji do 63 kg. Razgovarao sam sa Davorom Štefanekom pre turnira. Pitao me je da li ću moći i umesto mene odgovorio da moram. Rekao mi je da ću uzeti zlato, da će to biti nezaboravno i da će ljudi u Srbiji to pamtiti. Tako je i bilo”, poručio je Nađ.
Svi rvači u našoj reprezentaciji izrazili su veliku zahvalnost čelnicima Rvačkog saveza Srbije, koji su im obezbedili vrhunske uslove za pripreme i konstantno pružali stručnu podršku i pomoć u svim segmentima trenažnog procesa.
„Znao sam da će finalni meč biti veoma težak. Početak je bio u potpunosti na strani mog protivnika i imao sam utisak da je mnogo jači”, sumira utiske zlatni Mate Nemeš u kategoriji do 67 kilograma, i dodaje:
„Ipak, uspeo sam da se odbranim od njegovog najopasnijeg zahvata, kojim je pobeđivao sve protivnike na turniru. Treneri su me posavetovali da nema stajanja, da dodam pun gas i da ću u parteru napraviti preokret. Mislim da je na njemu bio mnogo veći psihološki pritisak, a ja sam uz podršku publike, koja mi je mnogo pomogla u drugom delu borbe, dao 130 odsto svojih mogućnosti”, prenosi Tanjug.
Posebno emotivan je bio Ali Arsalan, koji je osvojio titulu prvaka sveta u kategoriji do 72 kilograma.
„Neverovatan je osećaj osvojiti zlatnu medalju na šampionatu sveta. Nadam se da ću nastaviti sa uzimanjem odličja za Srbiju na velikim takmičenjima i u budućnosti. Zaista smo imali paklene pripreme. Trenirali smo veoma jako prethodnih 7-8 meseci, uz izuzetan stručni rad naših trenera. Na kraju se sve to isplatilo. Nosila nas je velika želja i mislim da smo zaista zaslužili ovaj uspeh”, konstatovao je Arsalan.
Ljubimac domaće publike, Zurab Datunašvili, odbranio je titulu najboljeg rvača sveta u kategoriji do 87 kilograma, osvojenu prošle godine u Oslu. Njemu je ovo osma medalja sa velikih takmičenja, uključujući bronzu osvojenu na Olimpijskim igrama u Tokiju prošle godine.
„Ovo je kao san iz kog ne želim da se probudim. Verovali smo da možemo da ostvarimo dobar rezultat jer smo zaista bili izvanredno pripremljeni. Ali četiri zlatne medalje naše selekcije su pravi podvig. Zahvalan sam svima na velikoj podršci, a ova odličja su rezultat izuzetnog timskog rada svih struktura unutar Rvačkog saveza Srbije”, zaključio je Datunašvili.
Do kraja šampionata ostala su još četiri dana, a naši rvači će imati šansu da još poboljšaju rezultat, s obzirom na to da će se u ženskoj konkurenciji takmičiti Ana Fabijan i Fani Nađ, a Stevan Mićić, Hetik Cabolov, Urasulov Mogamedov i Strahinja Despić u slobodnom stilu.

Poraz tenisera Srbije od Španije
VALENSIJA - Teniska reprezentacija Srbije poražena je od selekcije Španije u meču prvog kola grupe B Dejvis kupa.
Španija je večeras povela sa nedostižnih 2:0, pošto je Miomir Kecmanović izgubio od Roberta Bautiste-Aguta 7:6 (7:5), 7:6 (7:5). Španac je oba seta dobio posle taj-brejka, a meč je trajao 140 minuta. Albert Ramos je ranije danas pobedio Lasla Đerea 2:1, po setovima 2:6, 7:6 (7:5), 7:5.
Teniska reprezentacija Srbije izgubila je večeras sa 0:3 od Španije u prvom kolu Grupe B Dejvis kupa u Valensiji, pošto su Nikola Ćaćić i Dušan Lajović izgubili u dublu od Marsela Granoljersa i Pedra Martinesa posle tri seta, 7:6, 2:6, 2:6.
Meč je trajao dva sata i tri minuta i završen je nešto pre jedan sat posle ponoći po srednjoevropskom vremenu.
U prvom setu nije bilo brejka i odigran je taj-brejk, koji su srpski teniseri dobili sa 7:5.
Španija je posle toga zaigrala bolje i ubedljivo je osvojila naredna dva seta za maksimalnu pobedu u prvom kolu.
Prvi poen Španiji doneo je Albert Ramos-Vinjolas, pobedom protiv Lasla Đerea 2:6, 7:6, 7:5, a drugi odlučujući poen obezbedio je Roberto Bautista Agut koji je bio bolji od Miomira Kecmanovića, 7:6, 7:6.
Teniseri Srbije će u drugom kolu u četvrtak od 16 časova igrati protiv Južne Koreje, koja je u prvom kolu izgubila od Kanade.

Srbija gubi od Španije u prvom kolu Dejvis kupa
Teniska reprezentacija Srbije gubi od Španije sa 0:1 u prvom kolu Grupe B Dejvis kupa, pošto je večeras u Valensiji Laslo Đere izgubio od Alberta Ramosa-Vinjolasa posle tri seta, 6:2, 6:7, 5:7.Duel 66. tenisera sveta Đerea i 40. na ATP listi Ramosa-Vinjolasa trajao je gotovo tri sata.
Đere je prvi set dobio nakon dva napravljena brejka, u trećem i u petom gemu.
Španski teniser napravio je brejk u drugom gemu drugog seta, a Đere je vratio brejk odmah u sledećem gemu. Posle toga teniseri su osvajali gemove na svoje servise i odgran je taj-brejk, koji je Ramos dobio sa 7:5.
Đere je zaigrao bolje na početku trećeg seta i poveo je sa 3:0, ali je španski teniser uspeo potpuno da preokrene i posle brejka u 11. gemu poveo je sa 6:5. On je naredni gem na svoj servis osvojio bez izgubljenog poena i doneo vođstvo Španiji.
U drugom meču nešto kasnije igraju Miomir Kecmanović i Roberto Bautista-Agut, a program završava dubl.
Za dubl su prijavljeni Nikola Ćaćić i Kecmanović, a za Španiju Marsel Granoljers i Pedro Martines.
Kanada je u utorak u Grupi B pobedila Južnu Koreju sa 2:1.
  sev/mcj/vla

Neka se spremi Španija
Srpski reprezentativci su spremni da izađu na megdan Špancima, danas u okviru prvog meča grupne faze Dejvis kupa u Valensiji, igrao za „furiju” Karlos Alkaraz ili ne.
Za „orlove” u sastavu: Miomir Kecmanović (36. na ATP listi), Filip Krajinović (44), Laslo Đere (64), Dušan Lajović (88) i Nikola Ćaćić (57. u dublu) i dalje važi isti cilj – da obezbede plasman na finalni turnir u Malagi, sredinom novembra. U okviru B  grupe za plasman u finalnu rundu takmičenja, pored Srbije, boriće se, Španija, Kanada i Južna Koreja. Samo dve najbolje ekipe iz grupe mogu da nastave trku za Salataru.
„Orlove” očekuju tri meča u grupnoj fazi. Pored duela sa Španijom, u četvrtak igraju protiv Južne Koreje i u subotu sa Kanadom.
– Imamo teškog protivnika, ali verujem mom timu. Motivisani smo i spremni – rekao je selektor Troicki.
Jedan od najboljih tenisera svih vremena, Đoković iz privatnih razloga nije otišao u Valensiju, ali je obećao da će se priključiti ekipi, ukoliko se plasira u finalni deo takmičenja.
– Naravno, kad je Novak sa nama sve je lakše. Igrao je bezbroj puta i pobeđivao. Novak je uvek uz saigrače, poželeo im je sreću – bile su reči Troickog.
O kvalitetu „orlova” je govorio i selektor Španije Serhio Brugera, koji je istakao da nemaju lak zadatak na startu grupne faze.
– Srbija ima odličan tim, svi igrači imaju kvalitet. Nema Đokovića, veoma važnog igrača za ovu reprezentaciju, ali tu su Kecmanović, Lajović, Đere, Krajinović i Čačić za dubl.
Prethodno je upriličeno i druženje na svečanoj večeri na kojoj su srpski reprezentativci poklonili rivalima plaketu sa grbom Nemanjića.
Raspored po grupama
GRUPA A (Bolonja): Hrvatska, Argentina, Italija i Švedska
GRUPA B (Valensija): Španija, Srbija, Kanada i Južna Koreja
GRUPA C (Hamburg): Francuska, Nemačka, Australija i Belgija
GRUPA D (Glazgov): SAD, V. Britanija, Kazahstan i Holandija

Alkaraz priznao da je imao sreće što Đoković nije igrao u Njujorku
NjUJORK – Španski teniser Karlos Alkaraz priznao je da je imao sreće da osvoji Ju-Es open, pošto Srbin Novak Đoković nije igrao u Njujorku, prenosi „Njujork tajms”. Alkaraz je pre tri dana po prvi put u karijeri osvojio Ju-Es open, a u finalu je pobedio Norvežanina Kaspera Ruda 3:1 u setovima. Mladi španski teniser je od ponedeljka preuzeo prvo mesto na ATP listi.
Đoković je propustio poslednji grend slem turnir sezone, pošto trenutna pravila SAD ne dozvoljavaju nevakcinisanim osobama koje nemaju američko državljanstvo ulazak u državu.
„Ne želim da sebi oduzimam zasluge, ali istina je da su Rafael Nadal, Novak Đoković, Rodžer Federer igrali u najjačoj konkurenciji. Imao sam sreće, ili kako god hoćete da nazovete to što Đoković nije mogao da igra na Ju-Es openu. Svako ima svoje razloge, ali to je realnost”, rekao je Alkaraz.
Španski teniser je istakao da je naporno radio da bi stigao do prvog mesta na ATP listi.
„Đoković neko vreme nije mogao mnogo da igra. Nadal je igrao, ali ne cele godine. Ali kao što sam rekao, ne želim da oduzimam zasluge sebi. Igrao sam cele sezone, imao sam neverovatne mečeve i neverovatne turnire. Zaista sam naporno radio da bi se ovakve stvari dogodile”, zaključio je Alkaraz, prenosi Tanjug.

Poljska posle pola veka u polufinalu EP, pregazila Sloveniju
Košarkaška reprezentacija Poljske napravila je najveće iznenađenje na Evropskom prvenstvu pobedom nad braniocem titule, Slovenijom, rezultatom 90:87.
Poljaci su tako obezbedili plasman u polufinale gde će igrati protiv Francuske koja je ranije bila bolja od Italije.
Najbolji košarkaš Slovenije i jedan od najboljih na svetu, Luka Dončić, potpuno se raspao u najvažnijim trenucima.
On je pri rezultatu 75:74 za Poljsku napravio tehničku grešku, potom je promašio dva slobodna bacanja, zatim je vezao još dva faula, na kraju je i isključen jer je napravio pet ličnih grešaka, a između prekršaja je promašio i trojku u važnom napadu Slovenije.
Nakon što je isključen zbog pet faulova, Slovenija nije uspela da odgovori na briljantne poteze poljske ekipe.

Francuska preko Italije do polufinala Evrobasketa
BERLIN - Muška košarkaška reprezentacija Francuske plasirala se danas u polufinale Evrobasketa pošto je u četvrtfinalu u Berlinu savladala selekciju Italije posle produžetka sa 93:85 (27:20, 11:11, 18:31, 21:15 - 16:8).
Najefikasniji u timu „trikolora” bio je Toma Ertel sa 20 poena, a pratili su ga Rudi Gober sa 19 i Evan Furnije sa 17 poena.
U redovima selekcije Italije istakli su se Simone Fontekio i Marko Spisu sa 21 poenom, s tim što je Fontekio bio i tragičar meča u Berlinu.
Košarkaš Jute na 16 sekundi do kraja, pri vođstvu Italijana 77:75, promašio je dva slobodna bacanja, a potom i šut za pobedu nakon što je izjednačenje Francuzima doneo Ertel.
Francuska će u polufinalu 16. septembra u 17.15 igrati protiv pobednika duela između Slovenije i Poljske koji je na programu kasnije večeras.
Istog dana, 16. septembra u 20.30, u drugom polufinalu sastaće se domaćin Nemačka i Španija.
Nemci su u četvrtfinalu bili bolji od Grčke sa 107:96, dok je Španija eliminisala Finsku sa 100:90.
Evrobasket se završava u nedelju 18. septembra utakmicom za treće mesto (17.15) i finalom (20.30) u Berlinu.

Maljkovićeva: Ovo je kao upis na fakultet
To je proces koji traje. I trajaće. Ali, napredak se vidi. Kako i koliko, na jednom primeru objasnila je Marina Maljković, selektorka ženske reprezentacije Srbije.
– Nedavno smo igrale dve utakmice protiv Kine. To je bio naš prvi susret sa jačim timom, velikim favoritom koga svi vide u finalu Svetskog prvenstva. I prvi meč smo odigrale strašno loše, izgubile s 30 razlike. Već sutradan smo izgubile sa samo tri razlike. E to je cela priča... Dan za danom.
U taj primer stalo je sve što je ženska reprezentacija Srbije prošla u protekla tri meseca. Da! Baš toliko su devojke bile na okupu. Naravno, sa određenim pauzama i ne uvek u istom sastavu. Ali, od maja su tu. Vredno su radile, kako bi svaki sledeći trening dočekale bolje. Kako bi na dalek put krenule spremne.
Na taj put su krenule prekjuče. Konačna destinacija – Sidnej, gde ih od 22. septembra do 1. oktobra čeka Svetsko prvenstvo. A prva stanica – Istanbul. U megapolisu na Bosforu provešće pet dana, odigrati dve kontrolne utakmice...
– Fenerbahče nam je domaćin, naravno – dodala je Maljkovićeva, koja je trener tog kluba, inače šampiona Turske.
Ali...
– Ne igramo protiv Fenerbahčea, već protiv dosta jakog Bešiktaša i Emlaka, to je ekipa sastavljena uglavnom od igračica sa ovih prostora. Biće to dve vrlo ozbiljne utakmice. Možda ne na nivou Kine, Japana ili Belgije. Ali, recimo kao Portoriko – objasnila je Maljkovićeva.
Sa Bosfora ka Sidneju tim kreće 17. septembra.
I – Srbija na Svetsko prvenstvo dolazi kao aktuelni evropski prvak, što je samo po sebi dovoljno da očekivanja podigne na maksimum. Istovremeno, Srbija u Australiju ide u nekom potpuno drugom sastavu u odnosu na onaj iz Valensije. Planirano, ali i neplanirano, podmlađena.
Kako pomiriti te dve stvari, pitamo.
– Suština je da svi tamo vide koliko su devojke za ovo vreme napredovale. Većinu njih koje će biti tamo, niste pre videli u seniorskoj košarci. Suština je da vi tamo nešto vidite, jednu Nogić, Racu, Katanić, Zec... Sve te devojke koje nikad u životu nisu igrale taj nivo košarke. Da vi vidite da tu nečega ima. Da se nešto radilo, da su one napredovale.
I...
– Videćemo šta će to doneti. Mi smo svesni da igramo protiv mnogo jačih tela, mnogo jačih ljudi... Ovo je sad najnezgodniji momenat za našu žensku košarku. Promene nakon svih uspeha prethodne generacije. Ali, videli ste ih i u februaru. One su pokazale da tu nešto ima. Sad je poenta da pokažemo da smo vredno radili celo leto.
Maljkovićeva je za trenutak zastala. Pa slikovito objasnila ono što sledi.
– Hajde da kažemo da je Svetsko prvenstvo upis na fakultet. Ovo pre je bilo mala matura, pa velika matura... Od ostalih reprezentacija niko nije imao ovako radno leto. Zajednički smo sa Košarkaškim savezom Srbije odlučili da radimo celo leto, jer imamo izuzetno mlad tim.
Ako je Svetsko prvenstvo upis na fakultet, šta sledi? Maljkovićeva odgovara novom metaforom.
– Svesni ste koliko još ima posla kada se tek upišeš na fakultet...
U celoj toj priči – da li se oseća pritisak kod devojaka koje su svesne da na neki način nasleđuju tu trofejnu generaciju, najuspešniju u istoriji košarke u Srbiji? Selektorka nema dilemu...
– Sigurno da osećaju pritisak. Istovremeno, dosta gledaju sebe. Realne su. Znaju šta da rade sa tim pritiskom i pokušavaju kroz rad da ga eliminišu. Ne može da im ne stoje u glavi sve te devojke, i Sonja, i Ana, i Jelena... i sve ostale koje su bile deo te generacije. Ali, nekako su realne i na zemlji, znaju koliko im još čega nedostaje. Naravno, u mladosti nekad i sagoriš u želji. Sad je i na meni da to smirim koliko god mogu i da kanališem na pravi način.
Poenta je...
– Dosta su samosvesne i znaju da nemaju izbora nego da se fokusiraju na sebe i na svoj svakodnevni maksimalan rad, ako žele nešto da postignu. Verujem da nisu toliko naivne, iako su mlade, i da su već dosta pokupile od celog tog sistema, znaju da samo tako mogu napred.
U skladu sa tim se prave i očekivanja od predstojećeg takmičenja.
– Uvek smo se trudili da idemo bez obećanja. Svaki put. Ali – da se tako grubo izrazim – u mom sistemu ne može da bude igračica koja se ne bori i ne trudi za Srbiju, u svakom momentu. Igrajući na taj način, postepeno, iz utakmice u utakmicu, mi se nikada nismo obrukali. Znamo da su one mlade i idemo tamo da se ne obrukamo. Da posle svega svi budemo sigurni da smo prevazišle sebe. Meni maksimum nije dovoljan. Jer, uvek može bolje i uvek može više – poručila je Maljkovićeva.
Uostalom, kako je rekla, samim plasmanom na Svetsko prvenstvo najvažniji cilj je ispunjen.
– Za nas je Svetsko prvenstvo velika stvar, ovo su dečica koju još vaspitavamo, učimo ih sve ono što treba da rade na terenu, ali i mnogo toga van terena. Za njih je ovo prvo interkontinentalno takmičenje. Ne da će sve ovo doživeti prvi put, već sve to treba da iznesemo. Ali će to biti ogromno iskustvo igranja protiv najboljih. S obzirom na to koliko one rade i koliko se trude, ja očekujem od ove generacije lepe stvari u budućnosti.
Zaključujući priču, poručila je...
– Ovog leta se mnogo radilo. Sada idemo da vidimo šta se tu dešava. Koliko su napredovale, da se takmiče protiv najjačih. Da dožive to takmičenje. Biće senzacionalno.
Ekspedicija od 15 košarkašica
Put Istanbula krenulo je 15 devojaka: Tina Krajišnik, Nevena Jovanović, Saša Čađo, Maja Škorić, Ivon Anderson, Dragana Stanković, Jovana Nogić, Ivana Raca, Maša Janković, Mina Đorđević, Ivana Katanić, Katarina Zec, Teodora Turudić, Nadija Smailbegović i Kristina Topuzović.
- Još – imamo tradiciju da vodimo što više igračica, da one što više uđu u sistem, da se upoznaju sa svim tim stvarima koje nikad u životu nisu doživele – rekla je selektorka Maljković.
Sa ekipom je u Istanbul otputovala i Anđela Dugalić. Ali ona neće nastaviti ka Sidneju, već će otići u SAD, gde je čeka operacija pa i oporavak.  
Život ide dalje
Naravno da je tema i dalje poraz muške reprezentacije Italije i eliminacija već u osmini finala Evropskog prvenstva. Upitana za komentar, Maljkovićeva je samo rekla:
– Ne pričam o drugim ekipama. Da sam pogledala neki trening ili prijateljsku utakmicu, pa da nešto mogu da vam kažem... Ne bih ni tad sebi dozvolila, a kamoli sad. Jer znam koliko je potrebno da baš znaš situaciju da bi dao sebi za pravo da nešto pričaš. Ja mislim da nemam pravo da komentarišem nikoga, a sad da li drugi imaju pravo da komentarišu moj rad, to je već na njima. Svima nam je strašno žao.
Kako je rekla, jedno ne može da se ne kaže. A to je...
– Život ide dalje!
Dala je i primer.
– Fenerbahče, za koji sam potpisala, izgubio je u finalu Evrolige od Šoprona. Sve je fenomenalno tamo, ali ima i jedna loša stvar. To sam i njima rekla. A to je užasna potištenost posle tog finala. Kao da je ceo svet stao. Rekla sam im da ako žele bilo šta da urade, a žele, to mora da prestane. Jer, život nije stao kad ste vi izgubili finale Evrolige i ne treba to da se prenosi na nove ljude, na druge akcije.
Jednostavno...
– Život ide dalje. Italija je odigrala fenomenalnu utakmicu i pobedila favorita. Dešava se! To je sport.
Važna je podrška bazi
Naše najbolje košarkašice imale su specijalne goste na poslednjem treningu pre put u Istanbul. Bile su tu male košarkašice iz pokreta „Marina Maljković“, ali i čelni ljudi velikog sponzora naše ženske reprezentacije – kompanije „Vodavoda”, koji su od juče i deo tima koji podržava Institut za ženski sport, čiji je idejni tvorac upravo selektorka Maljković.
Vojin Đorđević, prvi čovek „Vodavode”, uručio je našim košarkašicama, kao i svim damama u stručnom štabu, poklone pred put, a o saradnji sa Pokretom za žensku košarku i Institutom za ženski sport rekao:
- Već dugo godina smo uz sport, posebno uz košarku. Srećni smo što smo baš u ovom trenutku, kada ovako mlada i nežna generacija ide na Svetsko prvenstvo, stali uz njih. Sigurni smo da će ova generacija, pod vođstvom Marine, u budućnosti puno obradovati naciju. Moramo da verujemo u mlade, jer uspesi ne nastaju bez dobrog rada sa mladima.
Maljkovićeva se nadovezala na reči Đorđevića.
- Zaista je mali broj ljudi koji umeju da prepoznaju važnost ulaganja, sa jedne strane – u seniorski sport, a sa druge strane i u decu. I da to bude podjednako. Super je pažnja ka seniorskom timu, ali šta ćemo sa bazom koja je ključ. To je Institut, to je Pokret i ja sam presrećna što pored sebe imam čoveka koji ima viziju. A pre svega obožava košarku i ovom podrškom pokazuje koliko ima viziju. Preponosna sam što stojim pored ljudi koji razmišljaju na isti način kao i ja, koji imaju viziju za budućnost.

Itudis srpskim medijima: Ko je video nas i Srbiju u finalu?
BERLIN – Ko je video nas i Srbiju u finalu, ko je to video? Ja nisam to prognozirao. Ja to nisam video, rekao je selektor Grčke Dimitris Itudis srpskim medijima, nakon ispadanja njegove reprezentacije sa Evropskog prvenstva.
Grci su u četvrtfinalu turnira izgubili od domaćina Nemačke rezultatom 107:96.
„Govorio sam ranije vašim kolegama u grčkim medijima – favoriti su okej, i zašto ih pravite? Verovatno po načinu igre. Mi smo se borili na neki drugi način, imali smo dosta poteškoća što se tiče pripreme”, rekao je Itudis.
Rekao je da to nije opravdanje za ovaj poraz, to je druga priča, ali način takmičenja je takav.
„Bez obzira da li imamo 5:0 ili 6:0, jedna utakmica može da te izbaci sa takmičenja. To se nama desilo, nismo bili na tom nivou na kom smo trebali da budemo, pogotovo odbrambeno. Činjenica je da su Vagner i Obst kombinovano ubacili deset trojki, to nas je dosta pogodilo. Mi smo našli način da se vratimo u utakmicu i povedemo strašnim košem Slukasa”, rekao je Itudis i dodao da je veliki problem predstavljao početak trećeg perioda, gde su Grci za gotovo sedam minuta igre postigli svega poen:
„Očigledno nas je taj start u trećoj četvrtini pogodio. Sigurno nismo bili na tom nivou, mogli smo napadački, ali nismo pogodili dosta zicera i otvorenih šuteva. To je taj rezultat od plus 16 za njih”, prenosi Tanjug.
Pre ovog turnira, Srbija i Grčka su proglašeni za najveće favorite za osvajanje zlata. Orlovi su eliminisani u osmini finala od Italije, dok su Heleni išli korak dalje.
„Ko je video nas i Srbiju u finalu, ko je to video? Ja nisam to prognozirao. Ja to nisam video”, rekao je Itudis i dodao da problem nije bio pritisak tamošnje javnosti kada je u pitanju rezultat na Evropskom prvenstvu:
„Problem je utakmica, odbraniti Obstov pik, iskomunicirati, za to treba vremena. Ima dosta reprezentacija kojima bi trebalo dati kredit. Čestitam Nemačkoj i Španiji, oni su stvorili habitat. Imaju stručne štabove, igrače koji su dugo zajedno, to treba da se kreira kroz rad i kontinuitet. Ako mi budemo živi i zdravi da se okupimo ponovo, mislim da imamo šanse da idemo malo dalje na nekom drugom takmičenju”.
Svim reprezentacijama tokom godine veliki problem predstavlja kalendar koji ne omogućava timovima da u svakom prozoru kvalifikacija budu sa istim sastavom.
„Kalendar je taj koji je problem, ali ljudi mogu da se nađu i pričaju kako bismo našli najbolji mogući naćin da i selektori i igrači budu što češće sa reprezentacijama. Cilja se na nešto što je van moje moći, to je nešto što se treba razmatrati u interesu košarke: da igraju igrači, ne samo oni koji igraju u NBA, već oni koji pobeđuju i idu dalje”, zaključio je Itudis.
Za preostala dva polufinalna mesta boriće se Francuska i Italija (17.15), kao i Slovenija i Poljska (20.30).

Grčki navijači prete smrću Šrederu i njegovoj porodici
BERLIN – Navijači Grčke prete smrću košarkašu Nemačke Denisu Šrederu i njegovoj porodici, otkrila je njegova supruga Elen.
Nemačka je sa 107:96 na domaćem parketu u Berlinu savladala Grčku u četvrtfinalu Evrobasketa, a Šreder je bio najefikasniji u pobedničkoj selekciji sa 26 poena i osam asistencija.
„Stotine grčkih navijača želi meni, Denisu i deci smrt. Neki pišu da će nas ubiti. Ne želim ni da znam koliko je Denis poruka dobio. Ovako nešto nisam nikad doživela. Previše je ovakvih poruka da bih ih sve pokazala. Nisu samo s lažnih profila. Ovakve pretnje su odvratne, lude”, napisala je supruga nemačkog reprezentativca na Instagramu, javlja Tanjug.
O čitavom slučaju oglasio se i Denis Šreder.
„Grčki navijači, bila je luda atmosfera. Mnogo toga mogu da tolerišem, ali pretnje mojoj porodici prelaze granicu. To nije u redu i ne govorite mi kako da reagujem na to”, poručio je Šruder na svom Instagram nalogu.
Košarkaši Nemačke u polufinalu Evrobasketa igraće 16. septembra protiv Španije, koja je u četvrtfinalu eliminisala Finsku sa 100:90.

Bodiroga: Ulazimo u novu eru Evrolige
BARSELONA – Bivši srpski košarkaš Dejan Bodiroga zvanično je danas imenovan za predsednika i direktora Evrolige (EB), navodi se u zvaničnom saopštenju Evrolige.
Evroliga je objavila promene u svom rukovodstvu, sa novim predsednikom i novim izvršnim direktorom koje su imenovali njeni akcionari.
„Bodiroga donosi svoje duboko znanje i iskustvo u svoju novu ulogu i fokusiraće se na povećanje kvaliteta takmičenja za klubove, igrače, navijače, partnere i sve zainteresovane strane. Njegova široka međunarodna mreža pruža osnovu za novu strategiju fokusiranu na poboljšanje institucionalnih odnosa EB-a u okviru globalne košarkaške zajednice, uključujući Udruženje igrača Evrolige, Odbor glavnih trenera Evrolige, Uniju košarkaških zvaničnika Evrolige, FIBA, domaće lige i druge košarkaše – srodne institucije”, navodi se u saopštenju Evrolige.
Bodiroga je po završetku igračke karijere bio potpredsednik Košarkaškog saveza Srbije od 2011. do 2015. godine, a potom i predsednik Komisije za takmičenje FIBA Evrope.
„Ulazimo u novu eru Evrolige. Proteklih 20 godina je prvo evropsko košarkaško takmičenje postalo moćno u globalnom sportu. Želeo bih da se zahvalim Bertomeu i njegovom timu na njihovoj viziji i napornom radu i radujem se nastavku izgradnje i širenja uticaja Evrolige i Evrokupa”, rekao je Bodiroga, prenosi zvanični sajt Evrolige.
Maršal Glikman, generalni direktor „G2 stratedžika” i dugogodišnji savetnik košarkaške Evrolige, imenovan je za vršioca dužnosti generalnog direktora Evrolige, direktora njegovih povezanih kompanija i specijalnog savetnika za nekretnine Evrolige. Pored toga, on će imati mesto u odboru „Euroliga ventures”, zajedničkog preduzeća lige sa IMG Media, javlja Tanjug.
U saopštenju se dodaje da će Glikman imati prelaznu ulogu i pomoći će akcionarima Evrolige u regrutovanju stalnog izvršnog direktora.
„Glikman će se fokusirati na poslovnu stranu, blisko sarađujući sa IMG-om na optimizaciji vrednosti lige i kolektivne komercijalne imovine klubova, proširenju baze obožavalaca, integraciji evropske košarke u popularnu kulturu širom sveta i, na kraju, širenju u ključnim tržištima. Glikman i Bodiroga će preuzeti funkciju generalnog direktora Đordija Bertomeua, koji je tu ulogu obavljao 22 godine”, ističe se u saopštenju Evrolige.
Bodiroga (49) je u karijeri igrao za Proleter, Zadar, Trst, Olimpiju Milano, Real, Panatinaikos, Barselonu i Virtus iz Rima. On je 2002. proglašen za košarkaša godine u Evropi, a tri puta je osvajao Evroligu (2000, 2002. i 2003. godine).
Sa reprezentacijom Jugoslavije osvojio je Svetsko prvenstvo 1998. i 2002. godine, kao i srebro na OI u 1996. Sa selekcijom Jugoslavije osvojio je tri zlatne medalje na EP, kao i jednu bronzu.

Bodiroga na čelu Evrolige
Dejan Bodiroga je i zvanično postao predsednik Evrolige, a vršiće i ulogu direktora takmičenja.
Evroliga je objavila da ulazi u novu eru sa Bodirogom na čelu, koji će odsad biti nejno prvo lice umesto Đordija Bertomeua.
Bivši srpski košarkaš je tokom igračke karijere osvojio tri Evrolige i veliki broj individualnih nagrada, a važi za jednog od najboljih evropskih košarkaša u istoriji.
  Euroleague Basketball (EB) announced changes to its senior management on Wednesday, September 14, with a new President and a new CEO appointed by its shareholders.— Turkish Airlines EuroLeague (@EuroLeague) September 14, 2022

Koponen završio karijeru
Legendarni finski košarkaški reprezentativac Peteri Koponen saopštio je da završio igračku karijeru, prenosi "Basket njuz".

Koponen (34) je prošlu sezonu proveo u Helsinkiju, a pre toga je igrao za Honku, Virtus, Himki, Barselonu, Bajern i Ređijanu. On je posle poraza Finske od Španije (100:90) u četvrtfinalu Evropskog prvenstva saopštio da mu je to poslednji meč u karijeri.

"Srećan sam dokle je finska košarka stigla. Kada sam počinjao igračku karijeru bili smo u Diviziji B, a sada smo u Top 8. Budućnost naše košarke je svetla", rekao je Koponen.

Njegov dosadašnji saigrač iz reprezentacije Šoh Haf (38) objavio je da se povlači iz nacionalnog tima Finske.

Košarkaška reprezentacija Finske je prva evropska selekcija koja je izborila plasman na Mundobasket 2023.

Benfika i Pari Sen Žermen kao gosti bolji od Juventusa i Makabija
Odigrano je preostalih sedam utakmica 2. kola Lige šampiona.
U derbi meču Benfika je u Torinu savladala Juventus rezultatom 2:1.
Juventus je poveo golom Milika u 4. minutu, ali su gosti preko Žoaa Marija iz penala u 43. i Neresa u 55. minutu preokrenuli rezultat. Vlahoviću su poništili gol zbog ofsajd situacije.
Fudbaleri Pari Sen Žermena pobedili su u Haifi domaći Makabi sa 3:1, u utakmici drugog kola Grupe H u Ligi šampiona.Makabi je poveo u 24. minutu golom Tjarona Čerija, koji je dobro reagovao posle dobrog centaršuta Doleva Haziza na peterac.
Pariska ekipa izjednačila je golom Lionela Mesija u 37. minutu, nakon što mu je asistirao Kilijan Mbape. Mbape je postigao drugi gol u 69. minutu, na dodavanje Mesija, a konačan rezultat postavio je Nejmar pogotkom u 88. minutu kada ga je uposlio Marko Verati
Posle dva kola Pari Sen Žermen i Benfika imaju po šest bodova, a Juventus i Makabi su bez bodova.
U trećem kolu 5. oktobra, Benfika će dočekati Pari Sen Žermen, a Juventus će u Torinu igrati protiv Makabija.
Fudbaleri Mančester sitija pobedili su večeras na svom terenu posle preokreta Borusiju iz Dortmunda sa 2:1, u utakmici drugog kola Grupe G u Ligi šampiona.
Borusija Dortmund je povela golom koji je postigao Džud Belingem u 56. minutu na asistenciju Marka Rojsa. Domaći su u završnici utakmice, u razmaku od četiri minuta, postigli dva gola i pobedili. Džon Stons izjednačio je u 80. minutu, a pobedonosni gol postigao je Erling Haland u 84. minutu.
U drugoj utakmici u toj grupi Kopenhagen je na svom terenu odigrao nerešeno 0:0 protiv Sevilje.
Posle dva kola Siti ima maksimalnih šest bodova, Borusija Dortmund ima tri, a Kopenhagen i Sevilja po jedan bod.
U trećem kolu 5. oktobra, Sevilja će dočekati Borusiju iz Dortmunda, a Mančester Siti će biti domaćin Kopenhagenu.

Milojević pred Trabzon: Bićemo bolji nego protiv Monaka
TRABZON - Očekujem da odigramo još bolje nego protiv Monaka, verujem da možemo i moramo bolje, dolazimo sa zamahom koji smo dobili pobedom u Pazaru i došli smo da ostvarimo pozitivan rezultat, rekao je trener fudbalera Crvene zvezde Miloš Milojević uoči utakmice drugog kola grupne faze Lige Evrope protiv šampiona Turske Trabzona.„Trabzon je tim sa izuzetno kvalitetnim pojedincima, ali ne mislim da je potrebno da razmišljamo o svakom pojedinačno, nego da fokus bude na igri tima. Bitno je da im „oduzmemo posed” i iskoristimo našu brzinu”, izjavio je Milojević na konferenciji za medije u Trabzonu.
Zdravstveno stanje u ekipi je jako dobro, Mirko Ivanić je isto dobro, samo pitanje za koliko na ovom nivou, dodao je Milojević.„Videćemo, poluvreme, 20 minuta, cela utakmica. Kako se bude osećao donećemo odluku”, dodao je on.
Zvezdin prvotimac Nemanja Milunović, koji ima iskustvo igranja u Turskoj, rekao je da se tim Trabzona dosta promenio u odnosu na prošlu sezonu i posebno apostrofirao atmosferu.„Znamo šta nas očekuje, dobro smo se pripremili, znamo šta nas čeka, u atmosferi ćemo uživati i verujem u pozitivan rezultat”, istakao je Milunović i dodao da ne bi bio zadovoljan remijem, kao što je to uradio prošle sezone u dresu Alanje (1:1), već da želi pobedu.
Utakmica drugog kola H grupe Lige Evrope između Trabzona i Crvene zvezde igra se sutra od 18.45 sati.
U drugom meču grupe sastaju se Monako – Ferencvaroš, prenosi Tanjug.

Bez mečeva fudbalske Superlige Srbije u subotu
Superliga Srbije saopštila je da u subotu, 17. septembra neće biti odigran nijedan meč 12. kola nacionalnog fudbalskog prvenstva.
Kako prenose beogradski mediji ovaj potez došao je na zahtev MUP-a Srbije, koji su morali da usvoje nadležni iz Zajednice superligaša.
U petak će po planu biti odigran meč u Kragujevcu od 16 sati između Radničkog i novosadske Mladosti. U Lučanima će se tri sata kasnije sastati Mladost – TSC. Ovaj duel je trebalo da bude odigran u subotu, javlja Tanjug.
Voždovac i Čukarički će igrati u nedelju od 13 sati umesto u subotu, dok je meč između Vojvodine i Javora takođe pomeren za nedelju, ali za 17 sati.
Crvena zvezda i Napredak će prema ranijem rasporedu igrati u nedelju od 17 časova, a dva sata kasnije će se sastati Radnik i Partizan u Subotici.
Mečevi Kolubara – Novi Pazar i Radnički (N) – Spartak biće odigrani u ponedeljak umesto u nedelju. Kolubara i Novi Pazar će igrati od 17 sati, a dva sata kasnije u Nišu će se sastati Radnički i Spartak.

Nica protiv Partizana bez najboljeg strelca Delora
Najbolji strelac FK Nica Endi Delor propustiće meč Lige konferencija protiv Partizana zbog povrede butnog mišića, saopštio je francuski klub.
Partizan će u drugom kolu D grupe Lige konferencija sutra u 21.00 u Humskoj dočekati francuski tim, koji neće moći da računa ni na Arona Remzija.
Engleski internacionalac Ros Barkli nije registrovan za mečeve trećeg po rangu evropskog takmičenja i takođe neće igrati u Beogradu, javlja Tanjug.
Andi Delor je ove sezone postigao četiri gola na 10 utakmica za Nicu, a bio je strelac i u meču prvog kola Lige konferencija protiv Kelna (1:1), kao i na poslednjoj utakmici u francuskom šampionatu, u trijumfu nad Ažaksjoom (1:0).
U ekipu trenera Lusijena Favra vraćaju se Jusef Atal i Mario Lemina.
U prvom kolu Lige konferencija Partizan je remizirao sa Slovačkom u Češkoj (3:3).

Italijanska policija uhapsila 14 navijača Dinama iz Zagreba
MILANO – Grupa navijača Dinama iz Zagreba uhapšena je u Milanu jer je prilikom redovne kontrole kod njih pronađen arsenal dimnih bombi i teleskopskih palica, kao i nekoliko noževa.
Kako su preneli Il Đorno i Gazeta delo sport, 14 navijača hrvatskog fudbalskog šampiona privedeno je na jednom parkingu, a očekuje se da ih na današnjoj utakmici protiv Milana bude oko 4.000, javlja Tanjug.
Fudbaleri Milana dočekaće danas u 18.45 Dinamo iz Zagreba u drugom kolu E grupe Lige šampiona.
Hrvatski predstavnik u prvom kolu savladao je Čelsi na Maksimiru sa 1:0, dok je Milan remizirao sa Salcburgom (1:1).
Milan i Dinamo iz Zagreba poslednji put sastali su se u Italiji 2000. godine, a tada su navijači hrvatskog tima pravili nerede po gradu.

Tomas Miler opljačkan tokom meča sa Barselonom
MINHEN – Kuća fudbalera Bajerna Tomasa Milera opljačkana je sinoć tokom meča minhenskog kluba i Barselone u drugom kolu Lige šampiona, prenosi nemački „Bild”.
Miler je odigrao svih 90 minuta za Bajern, a njegova kuća u Oterfingu je opljačkana sinoć oko 22 sata.
„U utorak uveče nekoliko nepoznatih lica opljačkalo je kuću u Oterfingu i odnelo novac, nakit i dragocenosti ukupne vrednosti procenjene na oko 500.000 evra”, saopštila je lokalna policija, ali nije navela identitet vlasnika. Međutim, „Bild” tvrdi da je opljačkan fudbaler Bajerna. Miler je informacije o pljački saznao po završetku meča zbog čega nije davao izjave, jer je odmah otišao do Oterfinga, javlja Tanjug.
Miler je juče proslavio 33. rođendan. Bajern je pobedio Barselonu 2:0.

Haos u Marseju – navijač Ajntrahta pogođen raketom u vrat
MARSEJ – Jedan navijač Ajntrahta teško je povređen uoči meča drugog kola Lige šampiona sa Olimpikom, koji je odigran sinoć u Marseju, prenose nemački mediji.
Navijač Ajntrahta, čije je ime Mihal, doputovao je u Marsej sa devojkom Kristinom da bi pratio duel svog kluba sa Olimpikom. Tokom okršaja navijača dva kluba pirotehničkim sredstvima uoči početka meča na stadionu „Velodrom” pogođen je raketom u vrat. On je u padu sa tribine slomio vratni pršljen i tri rebra, a trenutno se nalazi u bolnici u Marseju gde će biti operisan.
Njegova devojka Kristina priznala je da nije očekivala da nereda bude na stadionu iako ih je bilo po Marseju, javlja Tanjug.
„Ubedila sam Mihala da ipak odemo na stadion. Pomislila sam: valjda neće biti toliko loše. Ali otišlo je sve po zlu. Nismo bili na stadionu ni 10 minuta kada je doletela raketa. Pogodila ga je u vrat, pomislila sam da mu je pokidana karotidna arterija. Bila sam sa njim na intenzivnoj nezi do jutros. Svestan je, ali se ne oseća nimalo dobro”, izjavila je Kristina za nemački „Hesenšau”.
Ajntraht je pobedio Olimpik 1:0 golom Jespera Lindstroma u 43. minutu.

Bez strahopoštovanja protiv Nice
Partizan sutra uveče (21 č), u drugom kolu Lige konferencija, dočekuje Nicu. Taj „starac” (u Olimpijskom gimnastičkom klubu Nica, osnovanom 1904, fudbal se igra od 1908) svoje zlatno doba je imao pedesetih godina, kada je četiri puta bio prvak Francuske (1951, 1952, 1956. i 1959) i dva puta osvajač nacionalnog kupa (1952. i 1954).
Ali kasnije ne samo što nije umeo da sačuva mesto u vrhu, nego se obreo i u Drugoj ligi. Posle teških finansijskih nevolja konačno je čvrsto stao na noge i u novije vreme pokušava da podseti na „stara dobra vremena”. Poslednji trofej, ujedno i jedini posle njenog zlatnog doba, Nica je unela u svoje vitrine 1997. kada je trijumfovala u Kupu Francuske pod vođstvom trenera Silvestera Takača, našeg bivšeg reprezentativca i fudbalera Vojvodine (u Nici je i igrač i trener bio Nenad Bjeković, nekadašnji „partizanovac”).
Pre nedelju dana Nica je bila u svim vestima, ali ne zbog nekog bog zna kakvog uspeha, nego zbog tuče navijača. Tada je njena utakmica protiv Kelna počela ceo sat kasnije nego što je bilo predviđeno. Susret je završen miroljubivo (1:1).
Francuski tim je igrao s četvoricom igrača u odbrani i veznom redu i dvojicom u napadu. To, možda, neće biti slučaj i u Humskoj, ali je Partizanov stručni štab bez sumnje podrobno proučio šta je njegov protivnik, i pojedinačno i kao tim, ne samo pokazao, već i kakve su mu mogućnosti.
To je francuski predstavnik u kome, rečeno u šali, ima i Francuza (neki imaju i dvojno državljanstvo kao Anri Delor, strelac izjednačujućeg pogotka protiv Kelna u 62. minutu). Trener je Švajcarac Favr.
U kvalifikacijama za Ligu konferencija Nica je izbacila Makabi iz Tel Aviva. U Izraelu je bilo 1:0 za domaćina, a u revanšu je Klod-Moris to nadoknadio u 26. minutu, dok je pitanje pobednika rešio Beka-Beka u 113.
U šampionatu Francuske Nica je počela s 1:1 u Tuluzi, a istim rezultatom se završio kod kuće njen meč sa Strazburom. Usledili su porazi u Klermon-Feranu (1:0) i na svom terenu od Olimpika iz Marselja (3:0), pa radost u Lilu (2:1) i tuga u komšiluku u dvoboju s Monakom (1:0). U poslednjem susretu Nica je donela sva tri boda iz Ajačija (1:0). Posle sedam kola u ligi s 20 klubova zauzima 12 mesto s osam bodova.
Njen trenutni plasman ne izaziva strahopoštovanje (prošlu sezonu je završila na petom mestu), ali to ne sme da zavarava. U svakom slučaju to je rival protiv koga Partizan mora da igra bez strahopoštovanja, iako je predstavnik jedne od najjačih evropskih liga sa svim dobro poznatim odlikama, koje ih krase. „Crno-beli” su mnogo puta izvukli deblji kraj u Uefinim takmičenjima, jer ili nisu verovali u sebe ili, kad im je dobro krenulo, nisu verovali u to. Valjda su se, posle Uherskog Hradišta, gde su u 20. minutu gubili od Slovackog s 2:0, a od 22. morali da nastave s igračem manje, ipak učinili nemoguće i poveli s 3:2 shvatili da mogu i nemoguće (iako su se u Beograd vratili samo s jednim bodom). Tim pre što su na poslednje tri utakmice dali čak 14 golova (pet u Lazarevcu, tri u Uherskom Hradištu i šest na svom stadionu Lučancima).

Posle 33 godine Zvezda ponovo protiv jednog turskog kluba
Crvena zvezda i njen budući rival u Ligi Evrope, turski prvak Trabzon, još brišu suze nakon neuspeha na putu ka najelitnijem fudbalskom društvu. U našem najtrofejnijem klubu posle eliminacije od izraelskog Makabija iz Haife dogodile su se blage tektonske promene. Dejan Stanković kao ozbiljan čovek odlučio je da svoje mesto prepusti svom dojučerašnjem kolegi u stručnom štabu Milošu Milojeviću, pred kojim je nemali zadatak. Igrači se još privikavaju na novi sistem rada i razmišljanja novog trenera, vremena za određene ozbiljne korekcije u Zvezdinom timu, čiju ekipu tek stižu prave obaveze, praktično da i nema. Jer, posle domaćih obaveza obično stižu nova međunarodna iskušenja, utakmice sa jakim i atraktivnim protivnicima.
Posle minimalnog poraza kod kuće od francuskog Monaka (0:1), Zvezdu sutra očekuje gostovanje  Trabzonu. Tamo, na obali Crnog mora našeg prvaka ne očekuje nimalo lak zadatak, jer je njen budući protivnik aktuelni prvak Turske, kome je sreća okrenula leđa u poslednjoj rundi kvalifikacija za Ligu šampiona. Kopenhagen je uspeo da sačuva minimalnu prednost ostvarenu kod kuće (2:1), pa je u revanšu nakon nerešenog ishoda ( 0:0) danski prvak otišao dalje. Ipak, novi turski šampion, koji je uspeo da nadvisi i istanbulske fudbalske velikane, vratio je najvredniji trofej u svoje vitrine posle punih 38 godina! Bila je to sedma titula prvaka Turske, a prethodnih šest Trabzon je osvojio u prvoj polovini sedamdesetih i drugoj polovini osamdesetih godina prošlog veka.
Crvena zvezda se do sada dva puta sastajala sa turskim klubovima, oba puta sa Galatasarajem. Prvi put bilo je to u sezoni 1979/80.  kada je „crveno bele” sa klupe predvodio Branko Stanković, popularni ambasador sporta. Deset godina kasnije Zvezda se srela sa istim protivnikom. U prvoj utakmici odigranoj u Istanbulu bilo je nerešeno 1:1 a strelac tog jedinog gola za goste bio je Mitar Mrkela, današnji sportski direktor kluba. U revanšu u Beogradu domaćin je slavio sa 2:0, a strelci su bili Lukić i Pančev.
Trabzon danas spada u red onih turskih klubova koji iz godine u godinu stalno napreduje. Trener Abdulah Avči na raspolaganju ima „legiju stranaca” sa gotovo svih kontinenata. Igrački kadar čine iskusni internacionalci poput Marka Bartra defanzivca iz Španije, Edina Višća, reprezentatuivca Bosne i Hercegovine, Urugvajca Gomeza, Egipćanina Trezegea, Brazilca Huga, te njegovog zemljaka Pereza,  Slovaka Hamšika, nekadašnjeg napadača Napolija, možda i najveće zvezde tima, Danca Larsena, Norvežanina Trunčena, grčkih reprezentativaca Siopasa i Bakasetesa, Gvinejca Rosta, te reprezentativca Severne Makedonije Bardija.
S te strane gledano Zvezdu u ovoj utakmici, koja je na programu sutra (18.45 časova), očekuje pravi izazov. Sada je na treneru Milojeviću da pre svega fizički a i psihički spremi ekipu i pokuša da se vrati na dobar evropski put. Jer, takmičenje u Ligi Evrope isto tako iziskuje dosta energije i truda, pa će na kraju, kada se u novembru bude podvlačila crta, biti važan svaki osvojeni bod. Bilo bi dobro da se šampion iz Turske vrati u dobrom raspoloženju.
Ostvareni trijumf u Novom Pazaru, protiv ekipe koja je ove godine u sportskom usponu, mogao bi da bude stimulans čitavoj ekipi, od golmana Milana Borjana, koji je definitivno jedan od najcenjenijih čuvara mreže u Evropi, pa sve do iskusnog napadača Aleksandra Pešića. Naravno da trener Milojević najveću nadu polaže u neumornog Kangu, koga klub još nije kaznio za nepromišljeni potez protiv Monaka kada je između dva poluvremena, čak i fizički želeo da se obračuna sa Bukarijem, koji bi sutra uveče mogao da bude važna fudbalska karika na željenom putu i ka prvim bodovima u Ligi Evrope.
Ipak, dobro je da se Mirko Ivanić posle kratke pauze ponovo vraća na teren i da će samim tim i Kataiju biti daleko lakše. Možda je eliminacija od Makabija dobro uzdrmala „crveno-bele” i pokvarila im velike planove, ali Zvezda ima obavezu da se brzo podigne sa poda. I zbog sebe i zbog armije svojih navijača.

Ibrahimović: Ako vidim jačeg igrača od sebe, povući ću se
MILANO – Fudbaler Milana Šveđanin Zlatan Ibrahimović (40) izjavio je da ne razmišlja o penzionisanju, prenosi „Gazeta delo Sport”.
Ibrahimović se trenutno oporavlja od operacije kolena.
„Ja sam arogantan, nemam straha. Dobro sam, radim svaki dan da se što pre vratim na teren. Potrebno je strpljenje, to je sada ključ”, izjavio je švedski napadač.
On je odgovorio na prozivku bivšeg fudbalera Milana Zvonimira Bobana, koji je poručio švedskom napadaču da se penzioniše.
„Boban je rekao da bi bilo bolje da se povučem? Ako vidim jačeg igrača od sebe, povući ću se. Ali to još nisam video”, rekao je Ibrahimović, javlja Tanjug.
Milan je prošle sezone osvojio titulu u Seriji A.
„Mislim da smo jači nego prošle sezone. Bolji smo tim, prelazni rok nas je ojačao i sada imamo više alternativa na klupi. Da mi se ne sviđa kako izgledamo, ne bih bio ovde”, zaključio je Ibrahimović.

Stefan Bajčetić ušao u istoriju Lige šampiona
LIVERPUL - Fudbaler Liverpula Stefan Bajčetić postao je najmlađi igrač kluba sa „Enfild rouda”, koji je debitovao u dresu „redsa” u Ligi šampiona. Bajčetić je debitovao sinoć za Liverpul u pobedi engleskog kluba nad Ajaksom od 2:1 u meču drugog kola Lige šampiona. On je ušao na teren u 94. minutu umesto Tijaga, a zaigrao je za Liverpul sa 17 godina i 326 dana.
Mladi fudbaler Liverpula je oborio rekord Francuza Bilija Kumetija, koji je debitovao za engleski klub u Ligi šampiona 2000. godine sa 18 godina i 25 dana.
Stefan Bajčetić je rođen u Vigu i sin je bivšeg fudbalera Crvene zvezde i Vojvodine Srđana Bajčetića. On je prošao mlađe kategorije selekcije Španije.

Bajern pobedio Barselonu, Liverpul slavio protiv Ajaksa
MINHEN - Fudbaleri Bajerna pobedili su večeras u Minhenu ekipu Barselone 2:0 u meču drugog kola grupe C Lige šampiona.Golove za Bajern postigli su Lukas Hernandez u 50. i Leroj Sane u 54. minutu. Ovaj meč je bio u centru pažnje zbog napadača Barselone Roberta Levandovskog, koji je odigrao prvi meč pred navijačima Bajerna pošto je pre nekoliko meseci napustio minhenski klub.
Inter je ranije večeras u gostima pobedio Viktoriju Plzenj 2:0. Bajern je prvi na tabeli sa šest bodova, dok Barselona i Inter imaju po tri. Plzenj je poslednji bez bodova. Bajern će u narednom kolu na svom terenu igrati sa Plzenjom, dok će Inter dočekati Barselonu.
Liverpul je u grupi A na svom terenu pobedio Ajaks 2:1. Liverpul je poveo u 17. minutu golom Mohameda Salaha, a izjednačio je Mohamed Kudus u 27. Domaći su do trijumfa stigli golom Džoela Matipa u 89. minutu. Kapiten srpske reprezentacije Dušan Tadić odigrao je čeo meč za Ajaks. Drugi meč drugog kola grupe A odložen je za sutra od 21 sat, a sastaće se Rendžers i Napoli.
Ajaks, Napoli i Liverpul imaju po tri boda, dok je Rendžers bez bodova. Liverpul će u narednom kolu na svom terenu dočekati Rendžers, dok će Napoli gostovati Ajaksu.
Rezultati 2. kolo Lige šampiona:
utorak, 13. septembar:
Grupa A Liverpul - Ajaks 2:1 (Salah 17, Matip 89 - Kudus 27)
sreda, 14. septembar Rendzerš - Napoli 21.00 sat
Tabela grupe A: Napoli 3, Liverpul 3, Ajaks 3, Rendžers 0.
utorak, 13. septembar:
Grupa B Leverkuzen - Atletiko 2:0 (Andrič 84, Diabi 87) Porto - Klub Briž 0:4 (Jutgla 15, Sovah 47, Olsen 52, Nusa 89)
Tabela grupe B: Klub Briž 6, Leverkuzen 3, Atletiko 3, Porto 0.
Grupa C Viktorija Plzenj - Inter 0:2 (Džeko 20, Dumfris 70) Bajern - Barselona 2:0 (Hernandez 50, Sane 54)
Tabela grupe C: Bajern 6, Barselona 3, Inter 3, Plzenj 0.
Grupa D Sporting - Totenhem 2:0 (Paulinjo 90, Gomeš 90+3) Olimpik - Ajntraht 0:1 (Lindstrom 43)
Tabela grupe D: Sporting 6, Totenhem 3, Ajntraht 3, Olimpik 0.
sreda, 14. septembar:
Grupa E Milan - Dinamo (Z) 18.45 Čelsi - Salcburg 21.00
Tabela grupe E: Dinamo 3, Milan 1, Salcburg 1 i Čelsi 0.
Grupa F Šahtjor - Seltik 18.45 Real - Lajpcig 21.00
Tabela grupe F: Šahtjor 3, Real 3, Lajpcig 0, Seltik 0.
Grupa G Kopenhagen - Sevilja 21.00 Mančester siti - Dortmund 21.00
Tabela: Mančester siti 3, Dortmund 3, Kopenhagen 0, Sevilja 0.
Grupa H Makabi Haifa - PSŽ 21.00 Juventus - Benfika 21.00
Tabela grupe H: Benfika 3, PSŽ 3, Juventus 0, Makabi 0.
  </div>
  <div id="kultura">
Preminula Irena Papas
Grčka glumica Irena Papas preminula je u 97. godini.
Glumica je preminula danas, a smrt je potvrdio potparol grčkog ministarstva kulture u mejlu. Uzrok smrti za sada nije poznat, ali je 2018. godine objavljeno da glumica boluje od Alchajmerove bolesti.
Najpoznatija je bila po ulogama u filmovima "Grk Zorba" (u kojem je glumila grčku udovicu koju su seljani kamenovali zbog njenog izbora ljubavnika), "Z" (igrala udovicu lika koji je glumio Iv Monta) i "Topovima sa Navarona" (glumila borca otpora iz Drugog svetskog rata.
  </div>
  <div id="magazin">
Biciklisti na prvom mestu – ova četiri grada menjaju se zarad dvotočkaša
Korona virus i pandemija su doneli nove modele ponašanja u svim sferama života. U pojedinim gradovima na različitim meridijanima, napravljeni su neki od najsmelijih i najbržih promena prilagođenih pešacima tokom pandemije, jer takav vid rekeracije bio jedno vreme jedino dostupan.
Pariz
I pre pandemije, Pariz je bio grad koji vole pešaci i biciklisti. Kao deo napora da se smanji broj automobila, kejevi koji se protežu duž reke Sene u potpunosti su prepušteni pešacima krajem 2016. godine što je trajno učinjeno 2018. godine. Parižani, prenosi Bi- Bi- Si, primećuju nikad veću transformaciju u celom gradu od one koja se nedavno dogodila da ohrabri bicikliste.
Uvedene su i dodatne biciklističke staze kako bi se olakšao automobilski saobraćaj. U stvari, grad planira da doda dodatnih 180 kilometara biciklističkih staza i 180.000 parking mesta za bicikle do 2026. godine.
Grad takođe planira da zasadi 170.000 stabala do 2026. godine, sa namerom da Pariz bude udobniji i prijatniji za pešake. Predviđeno je i da potez između Ajfelove kule i Trokadera bude potpuno pešački.
Bogota
Bogota je uvek imala jaku biciklističku kulturu sa biciklizmom kao nacionalnim sportom u zemlji, a pandemija je ubrzala mnoge promene u strukturi saobraćaja. Tako je 2020. godine urađeno dodatnih 84 kilometra privremenih biciklističkih staza. Stanovici kažu da Bogota sve više liči na Amstedram ili Kopenhagen.
Nedeljom i državnim praznicima, automobilima je potpuno zabranjeno kretanje na određenim rutama, a novi gradski autobusi SITP koji rade na struju i gas takođe su značajno unapredili sistem javnog prevoza, kažu meštani.

Milano (Foto Freepik)

Milano
Italija je bila jedna od zemalja koje su najteže pogođene pandemijom, a njeni gradovi su morali brzo da se prilagode kako bi pružili alternativu prebukiranom javnom prevozu. U leto 2020. godine Milano je počeo ambiciozan plan za proširenje trotoara i biciklističkih staza duž 35 kilometara puteva koji su ranije bili usmereni na automobilski saobraćaj. Promene su transformisale grad, donoseći sa sobom više restorana na otvorenom, pijaca na otvorenom i urbanih bašta.
Putnici ne moraju da brinu o pronalaženju bicikla da bi uživali u biciklističkim stazama - gradska služba za deljenje bicikala, BikeMI, ima 300 stanica širom grada i nudi i obične i električne bicikle.
San Francisko
Ovaj grad u severnoj Kaliforniji pokrenuo je Slou Strits – program koji je koristio oznake i barijere da ograniči saobraćaj i brzinu automobila na 30 i učini određene ulice pogodnijim za pešake i bicikliste. Prema podacima koje je prikupio grad, program je zabeležio smanjenje saobraćaja vozila za 50 odsto, radnim danima pešaka je biloa više za 17 odsto, a biciklista 65 odsto.

Princeza Ana poslala poruku zahvalnosti
Princeza Ana, jedina ćerka kraljice Elizabete i princa Filipa, oprostila se emotivnim rečima od pokojne majke.
„Imala sam sreću da provedem sa svojom najdražom majkom poslednja 24 sata njenog života. Bila mi je čast i privilegija da je pratim je na njenim poslednjim putovanjima. Svedočiti ljubavi i poštovanju koje su toliki ljudi pokazali na ovim putovanjima bilo je i ponizno i inspirirajuće. Svi delimo jedinstvena sećanja. Zahvaljujem svima koji dele naš osećaj gubitka. Možda smo sada svesni koliko smo njenu pojavu i doprinos našem nacionalnom identitetu uzimali zdravo za gotovo. Takođe, sam jako zahvalna na podršci i razumevanju koje pružate mom dragom bratu dok preuzima na sebe ulogu monarha. Mojoj majci, kraljici, hvala”, napisala je princeza Ana, prenosi Tanjug.
Kao što je poznato, ona je sa kraljem Čarlsom Trećim bila uz kraljicu Elizabetu tokom njenih poslednjih sati života.
Mediji prenose da je sedamdesetdvogodišnja princeza teška kao crna zemlja, da ne preza ni od čega i da su tradicija i monarhija za nju svetinja. Zanimljivo je i da nikad svoje roditelje nije zvala mama i tata, već po titulama - kraljica i vojvoda.
Ona se još 1973. godine odrekla titule lejdi i tako je i svojoj deci Piteru i Zari uskrati kraljevske titule, a posle kraljičine smrti ostrvski mediji veruju da će Ana biti jedna od glavnih savetnica i velika podrška kralju Čarlsu Trećem.
  </div>
  <div id="zdravlje">
Pet najvažnijih namirnica koje treba da uvrstite u ishranu
Kombinacija namirnica koju odlučimo da konzumiramo nedeljno ima veliku moć nad našim organizmom, ali utiče i na to kako ćemo se osećati u budućnosti. Ako odlučite da uvedete ovih pet namirnica u nedeljnu ishranu, učinićete veliku usligu za budućnost vašeg zdravlja.
Brokoli i zeleno povrće treba da jedete što češće. Mnoga istraživanja su pokazala da sulforafan, koji se nalazi u brokoliju, karfiolu, kelju i kupusu, može da uništi ćelije raka. Brokoli na meniju nekoliko puta nedeljno smanjuje rizik od raka prostate, dojke, pluća, kože i želuca.
Spanać je izvor luteina i zeaksantina, dva karotenoida za koje je dokazano da smanjuju rizik od raka dojke. Takođe je bogat folatima koji jačaju DNK i vitaminom B koji je neophodan za trudnice.
Pasulj ne sadrži nezdrave masti i zato je važno da ga jedete što češće. Studija otkiva, prenosi Kliks, da ljudi koji su jeli pasulj najmanje četiri puta nedeljno imaju 22 odsto manji rizik od srčanih bolesti od onih koji su ga jeli ređe.
Jabuke su ključne u održavanju kardiovaskularnog zdravlja. Oni štite krvne sudove i smanjuju krvni pritisak. Američko udruženje za srce navodi da je flavonoid kvercetin, koji se takođe nalazi u jabukama, antihipertenziv.
Borovnice sadrže antioksidante zvane flavonoidi i antocijanini. Imaju sposobnost da smanje bilo koju vrstu upale, pozitivno utiču na zdravlje krvnih sudova, regulaciju nivoa šećera i ravnotežu crevne flore.
  </div>
  <div id="vesti">
U Narodnoj skupštini RS pao Dodikov veto, osuda rezolucije nemačkog Bundestaga o BiH
BANjALUKA – Narodna skupština RS nije usvojila predlog srpskog člana Predsedništva BiH da se uskrati agreman novoimenovanom nemačkom ambasadoru Tomasu Fičenu.
Za Dodikov veto nije glasao nijedan poslanik, nijedan nije bio protiv, a 46 poslanika je bilo uzdržano.
Parlament je s 46 glasova stranaka vladajuće većine osudio rezoluciju nemačkog Bundestaga o BiH, koja je, kako su ocenili, usmerena protiv srpskog naroda i kojom je negirano postojanje Republike Srpske.
Poslanici opozicije nisu prisustvovali posebnoj sednici Narodne skupštine RS.
Prethodno je Dodik rekao da je na NS RS da donese konačnu odluku, a predsednik poslaničkog kluba Saveza nezavisnih socijaldemokrata (SNSD) Igor Žunić je tokom rasprave saopštio da je vladajuća većina odlučila da ne podrži veto, jer time želi pokazati da je skupština ta koja donosi konačnu odluku.
Pre toga Dodik je priznao da nema podršku dvotrećinske većine poslanička, koliko je, po Ustavu potrebno da bi njegov veto bio podržan, prenosi Beta.

Demokratski front demantovao navode američkih tajnih službi
PODGORICA - Demokratski front demantovao je danas tvrdnje iz izveštaja američkih bezbednosnih službi da je ovaj savez navodno tajno finansiran od Rusije, koje je izneo neimenovani zvaničnik Stejt Departmenta i poručili mu da su DF zamenili sa Milanom Roćenom.

Roćen je visoki funkcioner DPS-a i nekada šef crnogorske diplomatije.

„Izgleda da ste nas zamenili sa Milanom Roćenom“, stoji u objavi DF na Fejsbuku kao odgovor, kako se navodi, neimenovanom zvaničniku Stejt departmenta.

Uz ovu rečenicu objavljen je video razgovor između Olega Deripaske i Milana Roćena, koji je deo ekskluzivnog serijala koji je portal IN4S objavio 2019.

U audio snimku, prenosi podgorički portal Borba, najverovatnije nastalom 2005. godine, razgovaraju Milan Roćen, tada u funkciji ambasadora Državne zajednice Srbije i Crna Gora u Moskvi i ruski milijarder Oleg Deripaska, nekadašnji kupac i vlasnik Kombinata aluminujuma u Podgorici.

Milan Roćen, na osnovu sadržaja razgovora, u krajnje snishodljivom, neprijatno molećivom tonu pokušava da iskoristi poslovno-političke veze Olega Deripaske za realizaciju referenduma o nezavisnosti Crne Gore.

Roćen izražava zabrinutost zbog pritiska Evrope na rukovodstvo Crne Gore. Stoga, on moli Deripasku da iskoristi svoj uticaj na Pitera Manka kako bi on izlobirao odgovarajuće referendumske uslove kod Amerikanaca, odnosno Kontakt grupe.

Podseća se da je Mank nedugo nakon referenduma postao najvažniji poslovni partner porodice lidera DPS Mila Đukanovića u projektu ”Porto Montenegro”.

Milanović kod Dodika na privatnom imanju u Laktašima
Predsednik Hrvatske Zoran Milanović u utorak je boravio skoro tri sata na privatnom imanju Milorada Dodika, preneo je sarajevski portal Kliks.
Milanović je juče prvo boravio u Jajcu, povodom 27. godišnjice vojne akcije „Maestral”. U Jajcu se sastao sa delegacijom HDZ BIH, koju je predvodio lider te stranke Dragan Čović.
Kliks je preneo da se posle boravka u Jajcu Milanović pod pratnjom uputio prema Banja Luci, točnije na Dodikovo imanje kod Laktaša, gde je proveo tri sata, a potom napustio teritoriju Bosne i Hercegovine.
Milanović je više puta naglasio da je Dodik partner Republike Hrvatske, a u vremenu kada se govorilo o uvođenju evropskih sankcija lideru SNSD-a zbog podrivanja Dejtona i institucija BiH te destabilizacije regiona, Milanović je rekao da ko glasa za sankcije Dodiku biće izdajnik u Zagrebu, naveo je sarajevski portal.
Potpredsednik Partije demokratskog progresa (PDP) Igor Crnadak izjavio je da je zbog dolaska Milanovića u Laktaše banjalučka policija sinoć bila „dignuta na noge”.
„Dodikovo grljenje i ljubljenje sa Zoranom Milanovićem, zatvaranje autoputa i blokada saobraćaja u Banjaluci njemu u čast, dok Milanović svojim izjavama ponovo ubija stradale u akciji 'Maestral' definitivni je dokaz da je Dodik hrvatski igrač i velika opasnost za srpski narod”, izjavio je Crnadak.
Sarajevski mediji juče su preneli informaciju da je na radnom ručku predsednika zemalja Zapadnog Balkana u Sloveniji, u sklopu Procesa Brdo - Brijoni, Zoran Milanović ponovo izazvao kontroverze izjavom kako „ima raznih vrsta genocida, ali da se u Srebrenici nije dogodio genocid”.

Postignut visok stepen saglasnost da Miodrag Lekić bude mandatar
PODGORICA – Lider Nove i jedan od lidera Demokratskog fronta Andrija Mandić izjavio je da je na današnjem sastanku lidera stranaka „stare” parlamentarne većine, postignut visok stepen saglasnost da predsednik Demosa Miodrag Lekić bude mandatar.
Mandić je rekao da lideri stranaka razgovore nastavljaju večeras, pošto su, kako je kazao, uspostavili princip „da ništa nije dogovoreno, dok ne bude dogovoreno”, javlja Tanjug.
Predstavnici stranaka pobednica parlamentarnih izbora iz avgusta 2020. do danas imali su četiri sastanka, a ovo je prvi na kome su prisustvovali lideri i na kome je konkretizovano jedno ime za mandatara.
Predsednik Crne Gore Milo Đukanović ima ustavnu obavezu da predloži mandatara do 19. septembra.

Milanovićev kabinet demantuje izjavu o Srebrenici, Turković uputila demarš Hrvatskoj
Kabinet Zorana Milanovića saopštio je danas da je laž da je na radnom ručku lidera zemalja Zapadnog Balkana u okviru procesa Brdo-Brioni hrvatski predsednik "negirao genocid u Srebrenici".

“Laž. Laži ne komentarišemo", saopšteno je kratko zagrebačkim medijima.

Milanović se, naime, našao na udaru bošnjačkih medija, udruženja i pojedinaca, ne samo Bošnjaka, zbog tvrdnje da je na radnom ručku na Brdu kod Kranja "negirao genocid u Srebrenici".

Tim povodom oglasila se Islamska zajednica u BiH koja je osudila navodnu Milanovićevu izjavu, a udruženje "Majke Srebrenice" su mu poslale pismo i poručile da "više nije dobrodošao".

Sarajevski mediji su Milanovića osudili i zato što je, kako prenose mediji, juče nakon posete Jajcu, po povratku u Zagreb, boravio na porodičnom imanju srpskog člana Predsedništva BiH Milorada Dodika u Laktašima, gde se, kako kažu, zadržao gotovo tri sata.
Turković uputila demarš Hrvatskoj
Ministarstvo spoljnih poslova BiH, kojim rukovodi Bisera Turković (SDA), danas je uputilo demarš Hrvatskoj zbog navodne izjave predsednika Zorana Milanovića "da se u Srebrenici nije dogodio genocid".

"Ministarstvo vanjskih poslova Bosne i Hercegovine izražava najoštrije osude izjave predsednika Republike Hrvatske gospodina Zorana Milanovića, od 12. septembra 2022. godine, a u kojima je, tokom radnog ručka na samitu Brdo Brioni, negirao genocid u Srebrenici", navedeno je, između ostalog, u protestnoj noti, preneli su sarajevski mediji.

Sarajevo otvoreno protiv konstitutivnosti naroda
Od našeg stalnog dopisnika
Banjaluka – Zajednička deklaracija lidera, regiona koji su se u ponedeljak okupili u Sloveniji na samitu u okviru procesa Brdo–Brioni, morala je da bude korigovana i preimenovana u zaključke, jer se bošnjački predstavnici nisu saglasili sa tim da se u njoj pominje – konstitutivnost naroda.
Takvim nastupima na međunarodnom planu lideri iz Sarajeva nastavili su „antiustavnu” politiku koja se donedavno, kad je reč o željama bošnjačke elite, manje-više smatrala javnom tajnom.
Međutim, tamošnji zvaničnici odnedavno sve češće iznose neskrivene animozitete prema osnovnim odredbama Dejtonskog sporazuma, koji je zemlju ustrojio kao zajednicu tri konstitutivna naroda i dva entiteta i uporedo sa tim sve manje stidljivosti pokazuju kada govore o „bošnjačkoj nacionalnoj državi”.
Moguće je da takvoj politici delimično pogoduju i neke zakulisne politike pojedinih međunarodnih predstavnika čije nedorečenosti daju povod bošnjačkim elitama da konstitutivnost predstavljaju kao relikt prošlosti iznuđen ratnim zbivanjima, nasuprot građanskog uređenja koje je po evropskom ukusu.
Milan Tegeltija, savetnik srpskog člana Predsedništva BiH Milorada Dodika kaže za „Politiku” da je osporavanje Dejtonskog sporazuma kontinuitet sarajevske politike.
„Džaferović i Komšić kao predstavnici bošnjačke politike otvoreno su protiv međunarodnog ugovora. Oni su, naravno, svesni da ukidanje konstitutivnosti nije moguće bez saglasnosti Srba i Hrvata, koji na to nikada neće pristati, ali očigledno je da računaju na stvaranje ambijenta kako bi za njih taj zadatak obavila međunarodna zajednica”, rekao je Tegeltija.
On kaže da takva politika Sarajeva za ishod ima tek podizanje tenzija, koje onemogućavaju normalan život u BiH, što je atmosfera koja treba da posluži kao izgovor strancima da preduzmu nešto kako bi napravili „funkcionalnu zemlju”.
„A to, po planovima Sarajeva, jeste pravljenje bošnjačke nacionalne države koja bi bila islamizovana i s bošnjačkom većinom koja bi o svemu odlučivala. Sve to nas udaljava od ozbiljnih razgovora, jer otvoreni dijalog, sasvim sigurno, nije u interesu Bošnjaka”, istakao je Tegeltija.
Naime, hrvatski član Predsedništva BiH Željko Komšić naveo je na samitu u Sloveniji kako Zoran Milanović nije trebalo da predlaže i „gura nešto što ne može proći kao što je konstitutivnost i legitimno predstavljanje”. Komšić tvrdi kako je Evropski sud za ljudska prava zatražio od BiH brisanje konstitutivnosti. No, s druge strane Ustavni sud BiH je po apelaciji Alije Izetbegovića pre dvadeset godina potvrdio konstitutivnost naroda kao „natkrovljujuće načelo” Ustava BiH i zatražio od entiteta da ga poštuju, što je tadašnje Sarajevo prihvatilo s oduševljenjem, jer je u godinama koje su usledile ta odluka korišćena za politike kojima je dokazivano da RS nije ekskluzivni entitet Srba i da ista prava imaju sva tri konstitutivna naroda.
U međuvremenu, a nakon što su na osnovu načela konstitutivnosti i interpretacije tog modela od strane Sarajeva, Srpskoj oduzeta brojna identitetska obeležja, bošnjačka elita je izgleda odustala od politike poštovanja konstitutivnosti i krenula u zagovaranje građanskog modela, koji je razrađen u programskoj platformi SDA u kojoj se stranka obavezuje a jačanje bosanskog identiteta i regionalizaciju zemlje.

Plenković ima koronu
Hrvatski premijer Andrej Plenković ponovo ima koronu, određena mu je mera izolacije, a svoje obaveze će narednih dana obavljati od kuće, saopšteno je danas iz vlade.

Iz vlade je na Tviteru saopšteno da je Plenković jutros obavio testiranje na korona virus i da je rezultat pozitivan.

“Predsedniku vlade određena je mera izolacije te će svoje obveze nastaviti da obavlja od kuće, sledeći sva uputstva lekara i epidemiologa. Za sazivanje i predsedvanje sednicama vlade i potpisivanje akata vlade ovlastio je potpredsednika vlade i ministra hrvatskih branitelja Tomu Medveda".

Navode da će i članovi vlade i saradnici koji su bili u bliskom kontaktu s premijerom poštovati preporuke Hrvatskog zavoda za javno zdravstvo u ovim slučajevima.

Milanović na udaru Bošnjaka zbog izjave o Srebrenici
Hrvatski predsednik Zoran Milanović našao se na udaru Bošnjaka i dela sarajevskih medija, zbog navodne izjave na radnom ručku održanom u okviru samita Brdo-Brioni "da se u Srebrenici nije dogodio genocid", ali i zbog toga što se na povratku iz Jajca, kako se navodi, gotovo tri sata zadržao na privatnom imanju srpskog člana Predsedništva BiH Milorada Dodika u Laktašima.

"Udruženja žrtava i svedoka genocida" i Pokret “Majke enklave Srebrenica i Žepa” pisali su Milanoviću i poručili da "više nije dobrodošao u Srebrenicu".

“Poruke koje sada šaljete u 21. veku, kada je sva civilizacija osudila genocid počinjen nad Bošnjacima u Srebrenici, govori da ste nacionalista i jedan nedorastao političar u današnjoj Evropi”, navode, između ostalog, u pismu Milanoviću.

Kako su ranije objavili neki sarajevski mediji, Milanović je navodno na radnom ručku u okviru samita Brdo-Brioni rekao da u "Srebrenici nije bio genocid". Ova navodna izjava Milanovića je kasnije potvrđena za N1 iz više izvora.

Milanović je, kako se navodi, rekao “da ima raznih vrsta genocida, ali da se on nije desio u Srebrenici”.

Sarajevski portal Klix s druge strane piše da saznaje da je Milanović, sinoć boravio "skoro tri sata na privatnom imanju Milorada Dodika".

Milanović je, naime, juče boravio u Jajcu povodom obeležavanja 27. godišnjice oslobođenja tog grada.

Prema pisanju Klixa, Milanović se sinoć pod policijskom pratnjom uputio ka Banjaluci, odnosno u selo kod Laktaša, gde mu je domaćin bio lider SNSD-a i srpski član Predsedništva BiH Milorad Dodik, koji, kako navode, ne krije podršku ruskom predsedniku Vladimiru Putinu.

Konstatuju da Dodik i Milanović imaju "veoma blizak odnos" i da je njihovo, kako kažu, "javno hvaljenje i gajenje sličnih političkih koncepcija i viđenje unutrašnjeg uređenja BiH već odavno je poznat javnosti".

Milanović je, dodaju, "digao" na noge i banjalučku policiju, a to je, kažu, potvrdio bivši ministar spoljnih poslova BiH Igor Crnadak iz opozicione PDP.

"Dodikovo grljenje i ljubljenje sa Zoranom Milanovićem, zatvaranje autoputa i blokada saobraćaja u gradu Banjaluka njemu u čast, dok Milanović svojim izjavama ponovo ubija stradale u akciji ''Maestral'' definitivni je dokaz da je Dodik hrvatski igrač i velika opasnost za srpski narod", kazao je Crnadak, prenosi Klix.

Navodnu izjavu Milanovića o Srebrenici komentarisao je i hrvatski analitičar Davor Đenero za Radiosarajevo i, kako se navodi, upozorio je na ozbiljne posledice postupaka Milanovića, koga je označio kao poslušnika Kremlja.

"To što radi Milanović kao predstavnik hrvatskoga suvereniteta, teško je sramoćenje Republike Hrvatske, a jasno je da to radi iz svojih interesa, kao što i inače kontaminira odnose Hrvata i Bošnjaka, po svemu sudeći pre svega u korist i za račun svojih gospodara iz Kremlja", rekao je Đenero.
  </div>
  <div id="zdravlje">
U Sloveniji počela vakcinacija buster dozama za omikron
Slovenija je počela vakcinaciju buster dozama prilagođenim omikron soju koronavirusa. Vakcina je namenjena hronicnim pacijentima, korisnicima domova i starijima od 60 godina.
Slovenija raspolaže sa 153.000 doza Fajzer vakcina prilagođenih za omikron soj, koje su odobrene za upotrebu, prenosi Tanjug.
Ova zemlja dobila je i 33.000 doza Modernine vakcine protiv omikrona, ali one još nisu dobile dozvolu i prošle sva ispitivanja. Obe vakcine su namenjene osobama starijim od 12 godina kao buster doze.
  </div>
  <div id="politika">
Dodik: Nemačka jeste moćna, ali se ne moramo klanjati
BANjALUKA- U Banjaluci će danas biti održana posebna sednica Narodne skupštine Republike Srpske (NSRS) na kojoj će poslanici razmatrati Predlog odluke o potvrđivanju izjave srpskog člana Predsedništva BiH Milorada Dodika o proglašenju Odluke o davanju agremana nemačkom ambasadoru u BiH štetnom po vitalne interese Republike Srpske.
Dodik je uoči sednici poručio da je važno pokazati jedinstvo, ali i da narod vidi ko vodi podaničku politiku.
Republika Srpska, istakao je Dodik, mora da odbaci antiustavnu rezoluciju Bundestaga i mešanje u unutrašnje stvari Srpske i BiH, zbog čega je potrebno da danas bude pokazan jedinstven stav u Narodnoj skupštini i poslata jasna poruka da nemačka politika ne sme da krši Dejtonski sporazum.
„Nemačka jeste velika i moćna zemlja, ali to ne znači da se moramo klanjati svakom ko pokušava da nas napravi manje vrednim. Njihova spoljna politika usmerena je samo na podršku muslimanima”, rekao je Dodik, prenosi Tanjug.
On je naveo da kao srpski član Predsedništva BiH, izabran sa teritorije Republike Srpske, ne može da prihvati imenovanje ambasadora za kojeg unapred zna da će sprovoditi antidejtonsku politiku svoje zemlje, koja ima za cilj ukidanje Republike Srpske.
„To je udarac na naše vitalne interese”, napisao je Dodik na Instagramu.
Prema njegovim rečima, opozicija najavom da ugrožavanje entitetskog interesa na ovom pitanju neće podržati, pokazuje podaničku politiku ili nerazumevanje trenutne političke situacije.
„Bez glasova opozicije agreman novom nemačkom ambasadoru ne može biti uskraćen, važno je da narod vidi ko to želi, a ko je protiv toga”, poručio je Dodik.

Amerika tvrdi da je Rusija tajno finansirala stranke u Crnoj Gori i Dodika
Crnogorska politička koalicija Demokratski front, koja trenutno pregovara o formiranju nove Vlade Crne Gore i srpski član Predsedništva BiH Milorad Dodik dobijali su tajne novčane iznose od Rusije u okviru napora Moskve da stekne uticaj u inostranstvu, saopštio je izvor američke administracije, preneo je Glas Amerike (VoA).
Kako je sinoć objavljeno, izvor administracije SAD nije obelodanio tačne iznose izdvojene za Dodika i Demokratski front.
„Obaveštajna zajednica je zabeležila povećanje te aktivnosti 2014. godine do danas. Među primerima koji su izneti, u Bosni, pre izbora 2018. godine, (ruski oligarh) Konstantin Malofejev tajno je pomagao finansiranje predsedničke kampanje Milorada Dodika”, naveo je taj izvor.
Dodao je da taj primer pokazuje da „Rusija nije ispunila obećanje da ulaže u ekonomski razvoj Republike Srpske, već je umesto toga omogućavala korupciju vladajuće stranke i stvorila nejednake uslove za opozicione stranke”.
Kao primer je navedena i Crna Gora i jedan od važnijih ruskih oligarha.
„Saradnici Olega Deripaske obezbeđivali su fondove Demokratskom frontu 2016. i verovatno pre izbora 2018. godine putem neadekvatnih ugovora i ofšor kompanija. U Albaniji smo videli da je 2017. Rusija obezbedila Demokratskoj stranci oko pola miliona dolara kroz kompanije koje prikrivaju nezakonite aktivnosti”, saopštio je izvor.
Visoki zvaničnik američke administracije, koji je želeo da ostane anoniman, je na brifingu, na kojem su objavljeni delovi izveštaja američkih obaveštajnih službi, rekao da je Rusija, od 2014, tajno uplatila više od 300 miliona dolara i planira da uplati još stotine miliona stranim političkim strankama, zvaničnicima i političarima u više od 20 zemalja sveta u okviru napora Moskve da stekne uticaj u inostranstvu.
Saopšteno je i da SAD očekuju da će se Rusija narednih meseci sve više okretati tajnom političkom finansiranju da bi podrila međunarodne sankcije, uvedene zbog rata u Ukrajini, i održala uticaj u inostranstvu.
Ruski napori bili su pokušaj da se manipuliše demokratijama iznutra i „Rusi pokušavaju da daju prednost određenim političkim strankama i podriju demokratiju u svim tim zemljama”, naveo je zvaničnik iznoseći detalje prve procene ruskih napora da utiče na politiku drugih zemalja, koju je uradila američka obaveštajna zajednica.
Dodao je da je Vašington skinuo oznaku tajnosti sa pojedinih informacija delom i zbog očekivanja da će se Rusija „sve više oslanjati na sredstva tajnog uticaja” narednih meseci.
Zvaničnik je rekao i da se poverljive informacije dele sa zemljama da bi im se pomoglo da se suprostave uticaju Moskve. Dodao je da Vašington želi da podigne svest na globalnom nivou o pretnji ruskog tajnog političkog finansiranja i da „jasno stavi do znanja da postoje mere” da se na to odgovori.
Portparol Stejt departmenta Ned Prajs nije želeo da na konferenciji za novinare govori o detaljima izveštaja obaveštajne zajednice, ali je ocenio da je mešanje Rusije u izbore širom sveta takođe napad na suverenitet, prenosi Beta.
  </div>
  <div id="kultura">
O, kakav divan dan
Kućne tajne, škakljivi odnosi između roditelja i dece, izazovi odrastanja, školske zavrzlame... smešteni su u predstavu „O, kakav divan dan”. Na duhovit i lekovit način glumica Vesna Pećanac publici je pokazala kako se traže odgovori na ova večita pitanja. Ujedno, ovde se govori i o snazi koju imaju ljubav i praštanje, ali i kako da motivišemo jedni druge da budemo bolji.
Komad je izveden u Manakovoj kući u okviru manifestacije „Manakovo kulturno leto” koju organizuju „Tangram centar” i Etnografski muzej.

Sastav „Elar” na Letnjoj sceni BDP-a
Na Letnjoj sceni Beogradskog dramskog pozorišta nastupio je sastav „Elar” u kome su Anja Alač, glumica BDP-a, i Boris Bunjac. Grupa je osnovana ove godine, a pesme za album „Nebo” koje je napisala Anja snimane su od 2019. Muziku je uradio Boris.
Album je žanrovski eklektičan.
Provlači se atmosfera audio-filmske muzike sa elementima džeza, klasike i bosanova segmentima.

Četiri podzemna nivoa za novi depo Narodne biblioteke Srbije
Narodna biblioteka Srbije (NBS) sve je bliže rešavanju višedecenijskog problema – nedostatka prostora za smeštaj bibliotečke građe. Zato će na četiri podzemna nivoa biti sagrađen objekat od oko 12.500 kvadratnih metara sa depoima, višenamenskim izložbenim prostorom i kancelarijskim blokom. Budući ukopani objekat između Nebojšine i Skerlićeve ulice i zdanja Narodne biblioteke Srbije na Svetosavskom platou predviđen je Urbanističkim projektom za izgradnju objekta depoa NBS koji će biti na javnoj prezentaciji u zgradi Gradske uprave od 16. do 23. septembra. Tom dokumentu, izradio ga je „PC Art”, prethodio je arhitektonski konkurs za idejno rešenje za izgradnju-proširenje postojećih depoa nacionalne institucije kulture okončan marta prošle godine. Ideje pobednika konkursa akademika prof. Branislava Mitrovića i doc. dr Đorđa Alfirevića osnov su za izradu UP-a, potom i celokupne projektne dokumentacije. Jedan od zahteva Narodne biblioteke Srbije kada je decembra 2020. raspisano arhitektonsko takmičenje bio je da podzemni objekat bude ukopan tako da se na krovu u potpunosti sačuva postojeće uređenje zelenih i pešačkih površina, odnosno da ravan, prohodan, uređen i ozelenjen krov svih podzemnih dograđenih kapaciteta bude na nivou trga.
Izgradnja novog depoa predviđena je na istoj parceli na kojoj se nalazi i biblioteka u njenom zapadnom delu. Prostor predviđen za proširenje određen je postojećim objektom Narodne biblioteke Srbije sa istočne strane, Skerlićevom ulicom sa južne, Nebojšinom sa zapadne i Svetosavskim platoom sa severne strane.
Taj deo parcele sada delimično zauzet parternim uređenjem, koje čine betonske kaskade sa žardinijerama i nekoliko armiranobetonskih stepeništa popločanih kamenom, neophodno je ukloniti da bi se sprovela nova gradnja, navedeno je u UP-u. Buduća izgradnja ne sme da ugrozi statičku stabilnost zdanja NBS-a niti da izazove druga oštećenja na objektu.
Za multifunkcionalni izložbeni prostor sa pratećim sadržajima rezervisano je više od 1.000 kvadratnih metara, dok će novi depoi za smeštaj knjižne građe sa postojećim od 11.000 kvadrata biti povezani tako da čine funkcionalnu celinu.
– Funkcionalnu specifičnost korišćenja nove zgrade depoa čini mogućnost horizontalnog povezivanja prostora novog i postojećeg depoa, kao i veza izložbenog prostora sa postojećim kapacitetima i službenim ulazom biblioteke. Krovne površine objekta su zatravljene i blago nagnute (u severnom delu) prema zgradi biblioteke, čime je ostavljena mogućnost da se natkriveni prostor ispod prvog sprata biblioteke koristi kao amfiteatar sa prostorom za javne skupove. Tim povodom su projektovane izdužene klupe za sedenje, mestimično raspoređene u travnatoj površini krova. Pristup za osobe sa invaliditetom omogućen je preko platoa iz pravca Skerlićeve ulice – navedeno je u UP-u.
U južnom delu kompleksa NBS-a, nije obuhvaćena konkursom niti UP-om, planirana je i javna podzemna garaža od oko 350 parking-mesta između objekta Narodne biblioteke i Skerlićeve, kao i ispod trase te ulice.
Na Vračaru gotovo pola veka  
Zgrada Narodne biblioteke Srbije građena je između 1966. i 1972. godine, prema projektu arhitekte Ive Kurtovića, koji uključuje i rešenje enterijera kompletnog objekta. Otvorena je 6. aprila 1973. u prvi put namenski podignutom zdanju od osnivanja biblioteke 1838. godine. Na toj lokaciji ubrzano se razvijala − 1982. raspolagala je u svojim fondovima sa više od 2.700.000 jedinica bibliotečkog materijala. Posedovala je štampariju i knjigoveznicu, elektronski katalog formiran je 1989, a internet je u biblioteku uveden 1996. godine. Prva internet prezentacija NBS-a počela je 1998. Virtuelna biblioteka Srbije zaživela je 2003, digitalna je pokrenuta naredne godine, a elektronski obavezni primerak 2011. godine.
Između 2007. i 2011. rekonstruisan je enterijer i tehnološki osavremenjen korisnički deo biblioteke, prema rešenju arhitekte Zorana Radojičića.

Staklenik u kome pulsira život 130 godina
Malobrojni su gradovi u Evropi koji mogu da se pohvale činjenicom da u svojim nedrima čuvaju „stakleno srce” – staklenik. Jedan takav opstaje u centru grada već 130 godina, i to u „Jevremovcu”. Načinjen po narudžbi Milana Obrenovića u Drezdenu i na ovo mesto postavljen 1892. godine, ovaj staklenik i dan-danas svojom estetikom i arhitekturom pleni posetioce Botaničke bašte. Juče je otvaranjem izložbe koju su zajednički uradili Zavod za zaštitu spomenika kulture grada Beograda, Institut za botaniku i Botanička bašta „Jevremovac” obeleženo 130 godina postojanja staklenika. Autori izložbe, koja će trajati do 13. oktobra, jesu Ksenija Ćirić i Tomica Mišljenović. Postavkom je istovremeno označen i početak tradicionalne manifestacije „Dani evropske baštine” koja se ove godine održava pod sloganom „Održivo nasleđe”.
– „Dani evropske baštine” u Beogradu održavaju se u kontinuitetu od 2002. godine kao deo velike manifestacije Saveta Evrope i Evropske komisije, kojom se kroz brojne i raznovrsne programe, besplatne za sve posetioce, populariše naše nasleđe, a koje je deo baštine evropskih naroda. Kao i prethodnih godina, pripremljen je veliki broj programa u raznim oblastima koji će ove godine trajati od 15. septembra do 15. oktobra – rekla je Vesna Vidović, zamenica gradonačelnika.

„Beogradski kvartet harfi” ove godine obeležava 35 godina rada (Fotografije B. Vasiljević)


Ona je istakla da turističkoj atraktivnosti Beograda, bogatstvu kulturne i turističke ponude u znatnoj meri doprinosi upravo bogatstvo i raznovrsnost kulturno-istorijskog i prirodnog nasleđa koje je obuhvaćeno programom.
Direktorka Zavoda za zaštitu spomenika kulture grada Beograda Olivera Vučković istakla je da istorija staklene bašte govori o napretku i prihvatanju evropskih vrednosti u Srbiji u vreme dinastije Obrenović.



Na panoima izložbe u „Jevremovcu” može se videti i članak iz „Politike” od 2. aprila 1936. u kome stoji da je postojala ideja da se Botanička bašta izmesti iz centra u Topčider jer je navodno ona bila „mrtav kapital u pogledu estetike grada” „Beogradski kvartet harfi” ove godine obeležava 35 godina rada

– Kada je postavljena na ovom mestu 1892. godine, prošlo je svega 15 godina od proglašenja nezavisnosti Srbije, a Beograd je dobio objekat koji je tada predstavljao pravu arhitektonsku egzotiku koja nije postojala ni u naprednim zemljama Evrope. Staklena bašta danas je simbol društvenog napretka, kao i napretka nauke, prosvete, simbol stvaranja novog građanskog društva i simbol pripadnosti evropskim tokovima u arhitekturi. U Beogradu nema puno sačuvanih objekata koji su projektovani i realizovani u stilu secesije. Zbog toga staklenik predstavlja jedinstven primer tog novog stila u Evropi i Srbiji. Imajući u vidu sve kulturne, istorijske, ambijentalne aspekte, Vlada Srbije je 2007. godine, na predlog Zavoda zaštitu spomenika kulture grada Beograda, usvojila odluku kojom je Botanička bašta proglašena za kulturno dobro – rekla je Vučkovićeva.
Upravnica Instituta za botaniku i Botaničke bašte „Jevremovac” Gordana Subakov Simić iskazala je zadovoljstvo što je ovom izložbom učvršćena saradnja sa Zavodom za zaštitu spomenika kulture grada i to na 130. rođendan velike staklene bašte. Ona je istakla da je realizaciji ove izložbe osim ove dve institucije učestvovao je i Istorijski arhiv grada Beograda.
Kada je staklenik formiran, prema rečima Tomice Mišljenovića, jednog od autora izložbe, u bašti su se već gajile biljke poput šećerne trske, banane, kafe i agave. Jedna od agava je ovog proleća posle 70 godina prvi put i procvetala.





Staklene bašte bile su i mesta gde su se odvijali i kulturni događaji pa su spajale prirodu i kulturu. To pokazuje i podatak da su se u staklenoj bašti venčali Rudolf od Austrije (sin cara Franca Jozefa i vojvotkinje Elizabete Bavarske, poznatije kao Sisi) i princeza Stefanija.
Naš staklenik svojim izgledom jako podseća na staklenik u gradu Kaselu u Nemačkoj. A i to izgleda nije slučajno jer su, prema nekim podacima, nemački car Vilhem Drugi i kralj Milan kao mladi drugovali, pa je kralj Milan često odlazio u Kasel gde se Vilhem školovao i gde je postojao staklenik sličan našem.
Otvaranju izložbe prisustvovali su predstavnici češke, japanske i slovačke ambasade, profesorke Biološkog fakulteta Univerziteta u Beogradu, ali i „Beogradski kvartet harfi” koji ove godine obeležava 35 godina rada.
Juče, na dan svečanog otvaranja ulaz u Botaničku baštu bio je besplatan, a u narednom periodu posetioci će kupovati ulaznice po redovnoj ceni.

Vlatko Stefanovski i „Tanec” u Kolarčevoj zadužbini
Vlatko Stefanovski, gitarista i „Tanec”, nacionalni folklorni ansambl Severne Makedonije, gostovaće 25. septembra od 20 časova na sceni Kolarčeve zadužbine u Beogradu. Stefanovski je u svojoj gotovo pet decenija dugoj karijeri, više puta nastupao s „Tanecom” u Makedoniji i inostranstvu. Te saradnje uvek ističe kao značajne i inspirativne za svoju muziku, ali i za makedonsku  kulturu. Folklorni motivi su neizostavan element njegove muzike pa je ova saradnja sa „Tanecom”,  realizovana u jesen 2021. godine u obliku koncertnog albuma objavljenog na di-vi-di izdanju, bila logičan korak napred. Zbog visokog ugleda orkestra „Tanec” i gitarskog virtuoza Vlatka Stefanovskog, kao kompozitor/aranžer obrada folklornih tema angažovan je Damir Imeri, vrhunski makedonski instrumentalista i autor. Njemu je povereno da muzički spoji ova dva izvođača na vrhunskom nivou.
Kombinacija se pokazala uspešnom i ovaj prestižni muzički projekat niže izvanredne koncerte. Osim premijernog nastupa na „Jesenskom muzičkom festivalu” u Skoplju, Stefanovski i „Tanec” su dosad uspešno nastupali na poznatom mariborskom festivalu LENT u Sloveniji kao i na prestižnim letnjim pozornicama u Makedoniji, u amfiteatru na ruševinama antičkog grada Heraklee u Bitoli i u antičkom teatru u Ohridu.

Lepota slovačke nošnje
Padina – Ručno vezenu tradicionalnu nošnju, koju je nekada nosio mlađi svet, godinama istrajno sakuplja Zuzana Kotvaš iz Padine. Iz svoje bogate kolekcije, s više od stotinu modela, za izložbu u Domu kulture „Mihal Babinka” odabrala je da prikaže tek manji deo odevnih predmeta koji su meštanke Padine nosile u prošlosti.
Izloženi su delovi uglavnom ženske nošnje za svečanije prilike, kao što su igranke ili venčanja, posebno vredni, jer su ručno izvezeni, kao deo devojačke spreme. Ovo je prva izložba Kotvašove, koja se sakupljanjem nošnji bavi dugi niz godina sa željom, kako kaže, da se ne zaborave stari običaji i umeće Slovaka ovog kraja.
„Prve su se u mojoj porodici zadržale od bake, a kasnije i od majke, ali sam ih skupljala i od rodbine i poznanika. Za ovu priliku odabrala sam one od prirodnih materijala, cicane, jer mislim da su najlepše, a i najlakše se održavaju, pa su bile najviše u upotrebi. Njihova prava vrednost danas je što pokazuju umeće žena, koje mi pokušavamo da očuvamo. Tu su motivi tradicionalnog veza i šare na bluzama, kacabajkama ili obleckama. Suknje su lake, raznobojne, mahom sa cvetnim motivima, a ovde se nazivaju kecelja i šapa. Htela sam da prikažem lepotu ručnog rada naših prabaka i baka”, kaže Zuzana Kotvašova iz Padine u opštini Kovačica, u kojoj mnogo polažu na negovanje tradicije svih nacionalnih zajednica.
„S velikim zadovoljstvom, uvek podržavamo manifestacije koje se tiču održanja i negovanja kulture svih naroda koji žive u našoj opštini. Ta šarolikost je naša najveća dragocenost”, ističe Marijana Meliš, pomoćnica predsednika Opštine Kovačica.
Zuzana Kotvaš je aktivna i u lokalnom udruženju žena „Padina”, koje naredne godine slavi vek postojanja. Za taj vredan jubilej već planira, osmišljava i sprema veliku reviju, kada će modele tradicionalne nošnje poneti devojke Padinke.

(Ne)oslikani heroji i heroine
Pančevo – „Faktor rizika idealan je za umetnički rad jer podiže tonus tempa istraživanja, a nepredvidljivi rezultat mu daje smisao kroz umetnost”, ističe Aleksandar Mladenović Leka, autor slikarsko-grafičkih radova objedinjenih postavkom „(Ne)oslikani heroji i heroine” u Galeriji savremene umetnosti u Pančevu. Kritika ih ocenjuje s namerom anahrone i u temi, i u rezultatu, u mediju u kom su nastali, vidljivo  namerene da vraćaju u naizgled zaboravljene sedamdesete godine prošlog veka i davno izgubljene bitke, u prvom redu muzičke pank pobune.
 Pank pokret s margine društva, vrlo direktan u artikulaciji, pa i autodestruktivan za svoje aktere, uticao je, dodaju, da portreti Leke Mladenovića budu likovna muzika ljudi koji su svoju (muziku) živeli, a za njega poruke i trajna preokupacija svih istraživanja u grafici.
„Nesvakidašnje, provokativne boje i dinamično kadriranje Aleksandra Mladenovića projektuju žestoko prisustvo prototipnog she-punk benda Slits (The Slits), slično onom kada su počinjale u Londonu sredinom sedamdesetih prošlog veka, kada se pank zakuvavao. Kada je Kerolajn Kun, novinarka i umetnica, snimila fotografije na kojima su ovi portreti zasnovani, i bend i fotografkinja činile su početnice i osvajačice muzičke i medijske scene koje su kontrolisali muškarci... Nažalost,  situacija je i danas previše slična. Raspoloženje koje Aleksandar ovde hvata i direktnost njegovog vizuelnog argumenta su ubedljivi”, piše Vivijen Goldman, poznata kao pank profesorka, muzička kritičarka, prva publicistkinja Boba Marlija i profesorka na Njujorškom univerzitetu.
Ono što umetnik ističe je osnovna namera – istraživanje kroz umetnost, a ne istraživanje u umetnosti. Tako fanzin, plakat i sito štampa jesu grafičke likovne tehnike brzog i direktnijeg obraćanja i vid primarne artikulacije društvenog, ili političkog stava, a omoti ploča, mesto susreta ove dve umetnosti. Leka Mladenović im umetničkim rukopisom daje ikonično mesto… Oslikani heroji i heroine su akril-slike velikog i srednjeg formata, kombinovane sa sito štampom, po znamenitim fotografijama. Kompoziciono i koloritno-likovno pak mi posmatramo long plej ploče, uvećane naslovne strane vinila, koji su čuvali od oštećenja zvuk, svoju poruku. Platna su i ponuda da se ožive sećanja u imaginarnom prostoru ličnih doživljaja generacije koja je sada u zrelom životnom dobu”, ocenjuje istoričarka umetnosti, Dragica Vuković.
Aleksandar Mladenović Leka doktorirao je 2014. na Fakultetu likovnih umetnosti u Beogradu, redovni je profesor na Grafičkom odseku FLU i tri decenije član ULUS-a.  Samostalno je izlagao 44 puta u Srbiji, Francuskoj, Velikoj Britaniji, Nemačkoj, SAD, Kanadi, Danskoj, Finskoj, Tajvanu i učestvovao na oko 400 grupnih izložbi širom sveta. Dobitnik je više nacionalnih i međunarodnih nagrada, a njegovi radovi su deo kolekcija muzeja i galerija u zemlji i inostranstvu.

Novi album Žan Mišel Žara izlazi u oktobru
PARIZ – Francuski kompozitor i izvođač elektronske muzike Žan Mišel Žar najavio je izlazak novog albuma „Oxymore”, koji će se u prodaji naći 22. oktobra, najavili su producenti. Sada je već poznato da će svaku pesmu na budućem albumu pratiti bar jedan remiks u kreaciji različitih izvođača, među njima su i Brajan Ino, Nina Krevic, Armin Van Buren, dok će prvi singl „Brutalism”, pratiti nekoliko remiksa, a prvi je uradio Martin Gor. Još od albuma „Electronica” postoji obostrana želja za saradnjom između Žara i Gora, koja se na kraju uspešno ostvarila tek sada.
„Brutalism” je singl koji je najavio budući album, besramni tehno benger koji se sada već vrti u ikoničnom berlinskom klubu, „Berhain”, koji se smatra hramom tog muzičkog žanra. U pitanju je definitivno teža tehno numera, jer mi je namera bila da stvorim apokaliptičnu atmosferu, kao neku vrstu velikog praska tehna koji mora početi sa eksplozijom”, pojasnio je Žar.
Dvadeset drugi po redu album Žan Mišel Žara je omaž preminulom francuskom kompozitoru i kultnoj figuri u klasičnoj i elektronskoj muzici, Pjeru Anriju sa kojim je žar nameravao da sarađuje na jednom od svojih prošlih albuma. Nakon Anrijeve smrti (2017.) njegova udovica je Žaru dala dozvolu da koristi neke od Pjerovih materijala koji su bili namenjeni saradnji na budućem Žarovom albumu.
Na taj način „Oxymore” je zamišljen kao muzičko putovanje gde zvucu Pjera Anrija stupaju u interakciju sa žarovim svetom, napred-nazad između analognih i digitalnih zvukova.
Još jedna inspiracija albumu „Oxymore” je francuski umetnički pokret „musique concrete”, koji je kreirao poseban žanr koji upotrebljava snimljene zvukove kao osnovnu sirovinu za stvaranje kompozicije.
Ovaj pokret je nastao četrdesetih godina prošlog veka i nastavio je da se razvija i menja način na koji se muzika producira, preneo je Tanjug.
Žar ga nanovo osmišljava uz pomoć alata današnjice. „Oxymore” je zamišljen kao studiozno muzičko delo koje će biti predstavljeno u višekanalnoj i 3D binauralnoj verziji, što je revolucionarni način na koji se muzika komponuje, miksuje i snima, gde se zvuci i teksture nalaze svuda u prostoru od 360 stepeni, kako bi se kreiralo vizuelno i zvučno iskustvo u virtuelnoj realnosti, koje se može pratiti kroz VR svet, Oxyville, vizuelnom pratiocu muzičkog albuma.
„Oxymore” je u stvari prvo komercijalno izdanje ovog tipa koji podiže budućnost muzičkog audio snimka na potpuno novi nivo u kome se autorska elektronska kompozicija prikazuje u okviru sistema sveobuhvatnog medija (imerzivni medij), odnosno kinematografskog videa u 360 stepeni u sistemu virtuelne realnosti (VR)
„Oxyville” je ime virtuelnog muzičkog grada, a ideja je da u buduće pozivam druge umetnike da budu njegovi stanovnici, da kreiraju različite događaje i masterklas predavanja”, rekao je Žar.

Film nije umetnost koja snima život
Jedan od najznačajnijih evropskih i svetskih reditelja Žan-Lik Godar preminuo je u 92. godini, javio je francuski list „Liberasion” pozivajući se na ljude bliske reditelju. Godar je bio jedan od začetnika i najznačajnijih predstavnika  francuskog novog talasa u filmskoj industriji, a njegovi filmovi „Do poslednjeg daha” i „Prezir” pomerili su granice kinematografije i inspirisali reditelje decenijama nakon vrhunca koji je Godar postigao šezdesetih godina, prenosi Rojters. Prema „Gardijanu” odlikovao ga je ikonoklasičan naizgled improvizovan stil snimanja, kao i nepopustljiv radikalizam. Godarovi upadi u tabu teme i njegove nove tehnike preokrenuli su filmski establišment i inspirisali različite reditelje kao što su Martin Skorseze, Kventin Tarantino, Stiven Soderberg, D. A. Penbejker, Robert Altman, Džim Džarmuš, Vong Kar-Vai, Vim Venders, Bernardo Bertoluči i Pjer Paolo Pazolini.
Svetsku slavu stekao je svojim prvim dugometražnim filmom, danas kultnim ostvarenjem „Do poslednjeg daha”, sa Žan-Polom Belmondom i Džin Siberg u glavnim ulogama.  Ovaj, inače jedan od najranijih i najuticajnijih filmova francuskog novog talasa, snimljen je 1960. godine i u to vreme je privukao veliku pažnju zbog smelog vizuelnog stila. Zajedno sa Trifoovim ostvarenjem  „400 udaraca” i Reneovim „Hirošima, ljubavi moja” proslavio je autore francuskog novog talasa u međunarodnim okvirima.
Sa tada mladim Fransoa Trifoom, Klodom Šabrolom, Žakom Rivetom i drugim vršnjacima Godar je počeo da piše za filmske časopise i stvara novi filmski pravac, stekavši reputaciju militantnog intelektualca, veoma oštrog jezika i pera. Bio je ideološki opredeljen i veliki kritičar Holivuda, često i zadrt u svojim uverenjima, takođe i strastveni čitalac i pobornik marksističke filozofije. Smatrali su ga najradikalnijim francuskim rediteljem šezdesetih i  sedamdesetih godina prošlog veka.
Rođen je 3. decembra 1930. godine u Parizu, u dobrostojećoj porodici švajcarskog psihijatra Pola Godara i Francuskinje Odile Mono, kćerke bankara. Pohađao je dobre škole u Švajcarskoj, a 1949. godine upisao se na studije antropologije na Sorboni, ali nastavu uopšte nije pohađao. Ubrzo se priključio grupi mladih filmskih kritičara u kino-klubu koji su pokrenuli novi talas. Za Godara i čitavu generaciju, kojoj pripadaju i Fransoa Trifo, Klod Šabrol, Žak Rivet i drugi, film je bio jedna od najznačajnijih pojava u umetnosti i sve se oko njega vrtelo. Više nego na fakultetu, vreme je provodio u Kinoteci i u kino-klubu u Latinskom kvartu, a početkom pedesetih, sa ovom grupom mladih ljubitelja filma i reditelja, pokreće časopis „Filmska gazeta”. Već 1952. počinje da piše i kritike za kasnije čuveni filmski časopis „Sveske o filmovima” u kome se ističe svojim kritikama o holivudskim  rediteljima...
U jesen 1952, Godar odlazi u Švajcarsku, gde je snimio svoje prve kratke filmove, a u Pariz se vratio u januaru 1955,  kada i počinje njegov uspon kao reditelja posle filma „Do poslednjeg daha”, a  ostvarenja „Alfavil” i „Prezir” zacementirala su njegov rediteljski status u filmskoj umetnosti.
Jednako lepo je čitati Godarove misli o filmu, misli jednog u filmsku umetnost zaljubljenog stvaraoca, kao i gledati njegove filmove. Sebe je smatrao piscem, esejistom, kritičarem koji filmuje svoje kritike, usamljenikom, sanjalicom, marginalcem.
„Ja sam marginalac, i to je činjenica. Rizik nije biti van margina, već ne biti uopšte na papiru. Imati izbor između samoubistva i ultrasiromaštva. Ja nisam baš taj slučaj, ali nisam ni daleko od njega. Sve može odjednom stati. Bilo da sam unutar ili izvan margina, još sam negde među spisima”, lucidno je priznavao.
Književnost mu je mnogo značila, a tu ljubav nasledio je od majke. Od detinjstva čitao je Tomasa Mana, Muzila, Hermana Broha, Žida, Foknera, Džojsa, Sartra i Kamija. Njegov deda bio je prijatelj Pola Valerija. Imao je sve njegove knjige, tako da su dedinu biblioteku zvali „valerijanum”.
Na pitanje šta je za njega veliki pisac, odgovorio je:
„Madam Lafajet. Ponovo je čitam. Zatim, Balzak, Stendal, Flober, Tolstoj, Dostojevski, Dikens, Tomas Hardi, Virdžinija Vulf, veliki Amerikanci… Svi oni imaju stil, to jest, mesto u kojem im počiva duša”. Smatrao je da kod Siorana duh menja materiju, da on hrani njegov duh upravo zbog smisla za aforizam.
„Ako naiđemo na lepu misao sa njom možemo ostati koliko hoćemo. A zatim je nosimo sa sobom. Pesoa, kog mnogo volim, mnogo je mračan, Sioran daje nadu.”
O svom shvatanju pripovedanja u filmu rekao je:
„Odista ne želim da pričam priču. Više volim da upotrebim neku vrstu tapiserije u koju mogu da utkam svoje sopstvene ideje. Međutim, uopšte nemam potrebu da pričam. Konvencionalni događaj mi isto tako dobro posluži, a možda još i bolje. Amerikanci, naravno, znaju kako da veoma dobro ispričaju priče; Francuzi – ne. Flober i Prust ne umeju da pričaju; oni rade nešto drugo. Književni kritičari često hvale dela kao `Ulis` ili `Kraj igre`, zbog toga što ona iscrpljuju izvestan žanr, za sobom zatvarajući vrata. Međutim, u filmu uvek cenimo dela koja otvaraju vrata.”
Njegovi filmovi sadrže veliki broj citata, on sam u knjigama je nalazio opojnost:
„Knjiga vas obuzima, otvori se pred vama, ponudi vam se i onda se zatvori. Uvek su me kritikovali što cepam stranice iz knjiga. Nikada nisam smatrao da na taj način nanosim zlo knjizi. To mi ne smeta. Ukoliko mi knjiga kasnije ponovo zatreba, ja je kupim. Za mene knjiga nije umetnički predmet, već sredstvo komunikacije. Novi talas nije prihvatio one koji su posećivalo kafe `Flora` već one koji su išli na Pigal”, zapažao je Godar.
Po njegovom mišljenju, čitav novi talas mogao se definisati po odnosima prema fikciji i stvarnosti, da lepota i istina imaju dva pola: dokumentarnost i fikciju. Njegova polazna tačka bila je dokumentarnost, kojoj je dodavao „istinu fikcije”.
„Zbog toga sam uvek radio sa profesionalnim umetnicima. Film nije umetnost koja snima život, kamera nije samo aparat za reprodukovanje. Film je, naprotiv, nešto između života i umetnosti. Za razliku od slikarstva i književnosti, film istovremeno dodaje životu i oduzima od njega i ja pokušavam da to isto uradim u filmovima”, isticao je.
Naš Žika Bogdanović pisao je o tome da je Godar bio hroničar filmskog repertoara, prekalio se kroz iskustva svojih prethodnika. Bogdanović je smatrao da je za Godara važna ta dvostrukost, egzistencija i esencija, intelektualno i čulno, ona „mračna i bolna senka života, prikrivena ravnodušnošću, a potcrtana patnjom, koja se završava smrću”.
„Nismo mi oni koji misle, mi smo oni koji su mišljeni. Mi smo ščepani, fascinirani, zaslepljeni, opsednuti”, to je bio Godarov stav o njegovoj generaciji.
Povodom 50 godina Filmskog festivala u Kanu izjavio je: „Baš me briga za to. Ništa mu ne dugujem, ništa od njega nisam imao. Međutim, često tamo idem jer volim da vidim neki novi film. Danas filmski festivali liče na kongrese stomatologa: govorancije, kokteli, hrana, banketi, gradonačelnik, žena gradonačelnika... Baš deprimirajuće.”

Kombinovao je rok, klasiku, džez, etno muziku
Želeo sam da pokažem da, ako je prava, muzika zapravo nema granica; da je igra. I da je kao takva – najbolja… Ako bih na kraju morao da sumiram, reći ću: nisam ni zadovoljan, a ni nezadovoljan onim što sam uradio. Imao sam sreću da živim u sjajnim vremenima!
Ovako je u jednom od brojnih intervjua govorio Kornelije Bata Kovač (Niš, 1. januar 1942 – Beograd 13. septembar 2022), kompozitor, koji je juče preminuo u 81. godini. U njegovoj porodici deda i otac, Mađari iz Subotice, bili su muzičari, a Kornelijev brat Mihajlo se takođe bavio muzikom, ali se kasnije opredelio za novinarstvo.
– Moj deda Kornel, bio je muzičar u subotičkom Simfonijskom orkestru, svirao je violinu i kontrabas. Ali nije komponovao. I otac je bio muzičar… Dete sam iz mešovitog braka: otac Mađar iz Subotice, majka Srpkinja iz Niša. Otac je 1937, 1938. i 1939. sa svojim orkestrom svirao po celoj Kraljevini Jugoslaviji, naročito po banjama. Nišlija, muzičar iz očevog sastava, neprestano je pričao o ratu koji se spremao i mog oca nekako nagovorio da s njim ode u Niš, gde su se  i upoznali moji roditelji. Posle smo se ponovo vratili u Suboticu – prisećao se Kornelije Kovač.
Prvu kompoziciju „Pusti trotoari” napisao je kao četrnaestogodišnjak. Prvi bend BKB, koji je svirao džez muziku, osnovao je 1961. godine. Od 1966. do 1968. bio je član sarajevske grupe „Indeksi”. Prijemni ispit na beogradskoj Muzičkoj akademiji nije položio, ali na sarajevskoj jeste i to mu je donelo brojne prilike, koje su uticale na njegov muzički razvoj. Postao je kompozitor, pijanista, producent i aranžer.
– U Beogradu nisam prošao na prijemnom ispitu. I nisam se pokajao što sam došao u Sarajevo na Akademiju. Imao sam divne profesore. Dane Skerl mi je, recimo, predavao Muzičke oblike; Harmoniju  Božidar Trudić… Harmonija je na svim akademijama veoma važan predmet.
Kada se preselio u Beograd, septembra 1968. godine, Kornelije je osnovao „Korni grupu”, čiji su članovi bili, između ostalih: Zdravko Čolić, Dado Topić, Zlatko Pejaković, Dušan Prelević, Josip Boček, Dalibor Brun, Vladimir Furduj Furda, Seka Kojadinović… Učestvujući na „Opatijskom festivalu” sa pesmom „Moja generacija” 1974. godine, odneli su pobedu koja im je omogućila predstavljanje zemlje na „Pesmi Evrovizije”. Međutim, grupa se ubrzo raspala, a Bata Kovač je nastavio samostalno svoj kompozitorski rad.
Ne postoji značajniji muzičar nekadašnje Jugoslavije koji nije prošao kroz bend Kornelija Bate Kovača ili koji nije sarađivao s njim. Najpoznatiji je svakako Zdravko Čolić, za čiju je solo karijeru Kovač kasnije napisao većinu pesama („April u Beogradu”, „Zvao sam je Emili”, „Jedina”, „Mađarica”, „Ona spava” itd).
Tokom karijere komponovao je i za: Oliveru Katarinu („Ljubav”, „Sanjam”), Biseru Veletanlić („Zlatni dan”, „Milo moje”, „Ti si čovek moj”), Dragana Stojnića („Maestro i violina”), Nedu Ukraden („Još te volim”), Mišu Markovića („Sunca će i dalje biti”),  „Generaciju 5” („Ti samo budi dovoljno daleko”), Zlatka Pejakovića („Ove noći jedna žena mirno spava”)…
Kornelije Kovač je pisao primenjenu muziku za pozorište, film i televiziju, i potpisao više od pedesetak ostvarenja. Njegove pesme su bile na mnogim albumima koji su bili izdavani u Jugoslaviji, Španiji, Francuskoj, Americi, Švedskoj, Holandiji, Finskoj... Mnoge od njih su dostigle platinasti ili zlatni tiraž. Od 1979. godine Kornelije Kovač je učestvovao u mnogim projektima u Španiji kao producent, kompozitor i aranžer i tada je govorio da veliku utehu zbog životnih teškoća nalazi u svojim kćerkama Aleksandri, Kristini i Anji. Aleksandra i Kristina se uspešno bave muzikom. Njegova supruga Spomenka Kovač bila je tekstopisac i scenarista. Početkom osamdesetih godina prošlog veka živeo je u Engleskoj, gde je sarađivao sa najvećim muzičkim imenima, od Bernija Mardsena (gitariste grupe „Vajt snejk”) do Pola Džonsa (pevača „Manfred Mena”).
– Šta sam dao muzici… Možda to što sam bio prvi jugoslovenski kompozitor koji se nije bavio samo usko orijentisanom i određenom vrstom muzike. Umesto toga, kombinovao sam rok, klasiku, džez, etno, filmsku i pozorišnu muziku.  Uvek sam uživao kada napravim dobru muziku, ma kom žanru ona pripadala. I, kada već nešto napišem, onda to kasnije mnogo puta preslušavam, razmišljam o tome. Retko kada doterujem jer mislim da je nabolje ono što prvo izađe…
Isticao je kako nikada nije prestao da komponuje i govorio je o tome u intervjuima poslednjih godina:
– Stvaralački čin je, inače, veoma nejasan: nikada ne znam od čega krećem. Tim pre što, za razliku od priče ili od teksta, melodiju ne možete da zamislite; možete da je svirate, da je pevušite, zviždite. I da onda gledate dokle ste došli. Pored toga, kada sam pisao melodiju, u većini slučajeva nisam imao tekst; kasnije bih ga uglazbio. A uglazbio sam toliko pesama naših velikih pesnika: „Očajnu pesmu” Milana Rakića, „Pesmo moja” Jove Jovanovića Zmaja, „Pevam danju, pevam noću” Branka Radičevića, pa Jovana Dučića, Ljubivoja Ršumovića, Branka Ćopića… Srećom, u ovim godinama ne moram da se takmičim sa mladim kompozitorima i po svaku cenu pišem pesme koje bi se svidele publici. Doduše, ni današnji pevači me baš nešto i ne jure; tim pre što znaju da publika traži jednostavne stvari, melodije koje je lako zapamtiti. Umesto toga, radim onako kako sam uvek radio.
Kornelije Kovač nije bio samo jugoslovenski kompozitor, autor i danas omiljenih pop i rok melodija, filmske i pozorišne muzike, nego i pisac. Autor je autobiografskih knjige „Tamne dirke” (Prometej, 2003), zbirke kratkih priča „Falko i druge priče” (K. K. Mjuzik prodakšn, 2007) i „Fusnota: priče o pesmama koje su obeležile JU-rok scenu” (Laguna, 2010).
  </div>
  <div id="ekonomija">
Uskoro počinje izgradnja aerodroma u „Manjd parku”
Kragujevac – U „Majnd parku”, modernoj radnoj zoni od par stotina hektara koju je na potezu Sobovica–Lužnice formirala kompanija „Milanović”, uskoro počinje izgradnja aerodroma koji će pospešiti poslovanje svih firmi koje tu rade, pa i nemačkog „Simensa”, koji je već započeo izvoz tramvaja u Evropu. Ova avionska luka u srcu Šumadije, petnaestak kilometara udaljena od Kragujevca, putem ka Topoli, imaće dve piste, asfaltnu dužine 1.400 metara i travnatu od 800 metara, a izgradnja bi trebalo da bude završena 2025. godine. Iako je nazvan „Kragujevac”, aerodrom se gradi za privatne potrebe „Majnd parka” i neće se koristiti u javnom saobraćaju.
O planovima vlasnika „Majnd parka” naš list je svojevremeno opširno izvestio, a detalji u vezi sa zračnom lukom nalaze se u nedavno obelodanjenoj studiji o uticaju ovog objekta na životnu sredinu. Uz avionske piste biće izgrađena aerodromska zgrada u kojoj će biti smeštena obavezna kontrola letenja, kao i tri hangara za smeštaj manjih letelica. Sa objektom za održavanje aviona i stanicom za snabdevanje gorivom, te restoranom, vatrogasnom i trafostanicom, aerodrom „Kragujevac” je dobio referentni kod 2S. U „Majnd parku” već postoji heliodrom, a zanimljivo je da će u sklopu aerodroma biti osnovana i škola letenja za obuku budućih pilota.
Prve ideje o izgradnji kragujevačkog aerodroma pojavile su se još s početka sedamdesetih godina prošlog veka, u trenutku kada je „Zastava” bila na vrhuncu poslovnog razvoja. Predlagano je da pista za manje letelice bude locirana u Ravnom Gaju, gde se razdvajaju putevi za Kraljevo i Knić, odnosno Čačak, a projekat je uradio tada mladi arhitekta Aleksandar Nenković, donedavno glavni urbanista grada Kragujevca.
Ideja o aerodromu u Ravnom Gaju temeljila se na finansijskim potencijalima kragujevačke fabrike automobila koja je izvozila u 72 zemlje sveta, ali je projekat stavljen ad akta sa nastankom gružanske akumulacije odakle se Kragujevac početkom osamdesetih godina prošlog veka počeo snabdevati vodom za piće. Rešenje problema vodosnabdevanja grada koji se ubrzano razvijao bio je prioritet tadašnjih vlasti, a od izgradnje aerodroma u Ravnom Gaju se odustalo ne samo zbog nedostatka novca, već i zbog klimatskih promena na terenu koje je prouzrokovalo veliko veštačko jezero.
Priča o kragujevačkom aerodromu ponovo je aktuelizovana pre petnaestak godina, uoči dolaska „Fijata”, ali se ispostavilo da je reč o lažnim obećanjima tadašnjih gradskih funkcionera.
Od ideje o izgradnje manje zračne luke u neformalnoj prestonici Šumadije definitivno se odustalo sa izgradnjom aerodroma „Morava” u Lađevcima između Kraljeva i Čačka. Do aerodroma „Morava”, koji je od Kragujevca udaljen ne više od 40 kilometara, stizaće se novim putem koji će biti veza grada i sa važnim nacionalnim saobraćajnicama, Moravskim koridorom i auto-putem „Miloš Veliki”.
Uoči Drugog svetskog rata u Kragujevcu je formiran vojni aerodrom koji je bio u funkciji samo do aprilskog sloma. Na mestu tog aerodroma niklo je stambeno naselje Aerodrom.

Atanacković: Povećanje minimalca od 14,3 odsto nije malo
Član Socijalno-ekonomskog saveta Nebojša Atanacković naveo je da povećanje minimalne zarade od 14,3 osto na 40.020 dinara nije malo bez obzira na inflaciju, imajući u vidu da mnogi privredni subjekti ne mogu da povećaju cenu svog proizvoda, a nemaju ni nekadašnje promete.
„MI iz Unije poslodavaca slažemo se s tom odlukom, naročito zato što je država ovog puta poslodavcima omogućila određene olakšice na plate zapposlenih, jer kao što sindikalci kažu da da treba izjednačiti minimalnu zaradu i potrošačku korpe, tako i mi želimo da se pomogne privrednicima koji takođe osećajiu razne poteškoće”, rekao je on za Tanjug.
Atanacković je dodao da je balans jedino moguć u ovakvoj situaciji, ako se zna da je inflacija sa 1,5 odsto stigla na skoro 13 odsto.
„To je sigurno poremetilo i obećanja i nadanja da bi minimalna zarada mogla stići do potrošačke korpe, što je posledica pandemije i inflacije koju smo velikim delom uvezli iz Evrope i tako smanjili mogucnost da da izjednčimo te dve veličine”, rekao je on i dodao da se to i ne mora vezivati, jer postoje različiti problemi koje imaju neki zaposleni i da država u određenim situcijama treba da ima socijalnu ulogu.
Ovaj ekomonista ističe da postoji tek 10-ak odsto ili oko 40.000 privrednih subjekata koji u ovom momentu jedva odoleva povećanju cena energenata i inputa, dok „preostalih 80 odsto ili oko 350.000 daju daleko veće zarade od minimalne''.
„U anketi koju smo sproveli, imali smo 80 odsto poslodavaca koji su se složili da se poveća minimalna zarada, ali uz uslov da država pruži određene olakšice na plate zaposlenih, što je ovog puta ispunjeno”, napomenuo je on.
Atanacković je naveo i da je možda bolje dvaput godišnje menjati „minimalac” u manjim iznosima, jer bi to verovatno manje opteretilo privrednike koje bi to povećanje pogađalo.

Vlada usvojila odluku o povećanju minimalca na 40.020 dinara
Vlada Srbije donela je na današnjoj sednici Odluku o visini minimalne cene rada u 2023. godini, kojom se minimalna cena rada od 1. januara uvećava za 14,3 odsto, odnosno sa 201,22 dinara po radnom času na 230 dinara, što znači da će prosečna minimalna zarada iznositi 40.020 dinara mesečno.
Reč je o rekordnom povećanju minimalne zarade, koja će po prvi put preći 40.000 dinara, a posebno je važno što je postignuto da minimalna zarada realno raste više nego što raste inflacija, kako bi se očuvao, ali i poboljšao, kvalitet života građana Srbije, saopšteno je iz vlade, javlja Tanjug.
Vlada Srbije produžila je, za još sedam dana, privremenu zabranu izvoza evro dizela (EN 590).

Rublja se vraća
Ruska valuta se danas stabilizovala na nivou od blizu 60 rubalja za jedan dolar i evro, usled povratka ruskog Ministarstva finansija na tržište instrumenata duga prvi put od februara.

Rusija će danas ponuditi 10-godišnju obveznicu, sa obimom emisije od 10 milijardi rubalja.

Rublja je u 7.14 (GMT) bila slabija za 0,1 odsto u odnosu na dolar i evro, na nivou od 59,94 prema obe valute, prenosi Rojters.

"Fokus je na prvom plasmanu (državnih) obveznica OFZ-a za pola godine", rekao je zamenik direktora istraživačkog odeljenja kompanije Freedom Finance Global Georgij Vaščenko.

On očekuje da će se nova zaduživanja, između ostalog, iskoristiti za refinansiranje domaćeg duga.

Rusija je u februaru obustavila nedeljne aukcije obveznica OFZ trezora koje koristi da zapuši budžetske rupe.

"Tražnja će verovatno biti velika na prvoj aukciji, pošto investitori očekuju smanjenje ključne stope u petak", rekao je Vaščenko.

Većina analitičara koje je anketirao Rojters očekuje da će Banka Rusije u petak smanjiti referentnu kamatnu stopu za 50 baznih poena na 7,5 odsto, kako bi podstakla kreditiranje, pošto inflacija i dalje usporava.

Ruski berzanski indeksi su bili niži, pri čemu je indeks RTS-a denominiran u dolarima pao za 0,6 odsto na 1.276,3 poena, udaljavajući se od najvišeg nivoa u prethodnih više od dva meseca na prethodnoj sesiji.
  </div>
  <div id="vesti">
Er Frans otkazao skoro polovinu letova u petak zbog štrajka kontrolora
PARIZ - Kompanija Er Frans objavila je danas da za petak otkazuje 55 odsto letova na kratkim i srednjim linijama i 10 odsto dugolinijskih zbog štrajka francuskih kontrolora leta.
Uz to je moguće kašnjenje i otkazivanje letova u poslednjem trenutku, upozorava se u saopštenju i dodaje da će putnici biti pojedinačno obavešteni SMS-porukom i elektronskom poštom.
Er Frans koji će otkazati oko 400 od 800 letova predviđenih za petak, pozvao je putnike da odlože putovanja planirana za taj dan, prenosi Beta-AFP.
Generalni direktorat za civilno vazduhoplovstvo je pozvao aviokompanije da u petak odustanu od polovine svojih letova.
Nacionalna unija kontrolora leta koja traži povećanje plata zbog inflacije i zapošljavanje dodatnog osoblja, štrajk je proglasila u Francuskoj i njenim teritorijama u inostranstvu.

U Francuskoj neće biti potpunog isključenja struje, moguća ograničenja
PARIZ - U Francuskoj se ne očekuje da tokom zime dođe do potpunog isključenja struje zbog energetske krize, ali su moguća neka ograničenja u periodima najveće potrošnje, saopštio je danas francuski distributer električne energije RTE.
Smanjenje potrošnje struje za jedan do pet odsto, kao i za 15 odsto u slučaju nestašice gasa i veoma hladnog vremena, omogućiće da se izbegne energetski slom, naveo je francuski distributer, prenosi Rojters.
Nemoguće je potpuno predvideti stanje energetskog sektora u Francuskoj s obzirom na situaciju u susednim zemljama, zahtev za povećanom potrošnjom struje u narednim mesecima i stanje francuskih nuklearnih reaktora, od kojih je polovina trenutno isključena zbog kvara i redovnog održavanja, prenosi Tanjug.
U poređenju sa ostalim evropskim zemljama, Francuska je u manje teškoj poziciji u vezi sa snabdevanjem električnom energijom i očekuje se samo nekoliko dana sa crvenim alarmom ove zime, što znači da će biti prinudnih isključenja, navodi se u saopštenju RTE.

Sa ličnom kartom u Tursku možda već od oktobra
Još nema zvaničnog datuma kada će građani Srbije moći da putuju u Tursku sa biometrijskom ličnom kartom, ali je, po svemu sudeći, pitanje dana kada će ova odluka biti sprovedena. Posle posete turskog predsednika Redžepa Tajipa Erdogana Srbiji i potpisivanja Sporazuma o uzajamnom ukidanju viza između dve zemlje, ostaje samo da se ratifikuje u skupštini obe zemlje. U turističkim agencijama kažu da očekuju da će sporazum možda početi da se primenjuje već od oktobra, budući da je Srbija već ratifikovala ovaj sporazum, a da će to Turska učiniti uskoro. Aleksandar Seničić, direktor Nacionalne asocijacije turističkih agencija Juta, kaže da veruje da će Turska postati još bliža našim turistima, jer će putovanje biti omogućeno i ljudima koji nemaju pasoš, a takvih je oko 20 odsto. Moguće je da će, dodaje, ova zemlja postati jedan od prvih izbora za srpske turiste, dok će sa druge strane ovo doprineti promociji Srbije kao turističke destinacije. Inače, u poslednje dve godine raste broj turista koji iz Turske dolaze u Srbiju i ovaj sporazum bi trebalo da doprinese još većem interesovanju.
– Važno je da naglasimo da ova uredba važi samo za avionski prevoz, dok oni koji putuju autobusom do Turske moraju imati pasoš zbog prolaska kroz Bugarsku – kaže Seničić. Srbija je još u junu donela zaključak kojim je omogućeno građanima Srbije i Turske da državne granice obe zemlje prelaze sa važećom biometrijskom ličnom kartom. Međutim, to ovog leta nije bilo moguće upravo zbog neophodne ratifikacije. Ovakva olakšica će se inače odnositi na putnike koji imaju avio-aranžmane, a ne za sve, jer oni koji putuju autobusom ili vozom moraju da poseduju pasoš, pošto prelaze granicu sa Bugarskom. Da podsetimo, godišnje iz Srbije u Tursku otputuje oko 200.000 naših građana, od čega jedna trećina ide van sezone. U ovu zemlju se putuje iz Srbije tokom cele godine i iz tog razloga je sprovođenje ove odluke vrlo važno. Za Tursku tokom sezone avionima otputuje oko 40.000 putnika, ali bi sprovođenjem ove odluke mogao da se očekuje i veći broj turista iz Turske, koji će zbog uvođenja ovih uslova iskoristiti priliku da posete Srbiju. Do sada za ulazak u Tursku i boravak do 90 dana nije bila potrebna viza, dok je za duže bilo neophodno vađenje ovog dokumenta. Inače, Srbija i Turska imaju tradicionalno dobre odnose u oblasti turizma. Tokom prošle godine ovu zemlju je posetilo 85 odsto više gostiju iz Srbije nego 2020. godine, a našu zemlju je posetilo 95 odsto više turskih državljana. Pozitivan trend je započet još u vreme pandemije, kada je doneta odluka o međusobnom priznanju kovid sertifikata, a onda je samo nastavljena dalja liberalizacija putovanja.

Beogradski sajam u prethodnih 85 godina imao 65 miliona posetilaca
Beogradski sajam je, sa statusom najveće sajamske institucije u regionu i jedne od najdugovečnijih u svetskim razmerama, obeležio jubilej 85 godina postojanja i otvaranja kapija njegove prve sajamske manifestacije, i do sada je ugostio 65 miliona posetilaca i primio 520.000 izlagača iz 180 država.
Prvi beogradski sajam svečano je otvoren i održan od 11. do 23. septembra 1937. godine na sadašnjem Starom sajmištu.
Od početka te prve sajamske manifestacije 11. septembra 1937. pa do danas Sajam je organizovao više od 3.400 sajamskih manifestacija različitih profila i formata, koji su u proseku privlačili po dvadesetak hiljada ljudi.
Na prvom sajmu 1937. godine, u 26 paviljona smestila su se 883 izlagača, od kojih 99 iz 17 država sa tri kontinenta, navedeno je u saopštenju.
Sajamske hale obišlo je oko 300.000 posetilaca iz zemlje i oko 10.000 iz inostranstva.
Već prva sajamska manifestacija na više nivoa je predstavljala fenomen u evropskim okvirima, a Beogradski sajam je počeo da trasira ne samo trgovačke nego i međudržavne veze na sve četiri strane sveta.
Beogradski sajam je, od tada do danas, promenio lokaciju, širio infrastrukturu, unapređivao usluge i pomerao standarde, bio jedan od predvodnika u kreiranju i realizaciji privrednog života i tržišnog ambijenta zemlje i bio i ostao ključna spona srpske privrede sa svetom, preneo je Tanjug.
Za to vreme oko Beogradskog sajma se promenilo čak sedam država i političkih sistema, dajući mu pomalo oreol čuvara svih moći, vrlina i uspeha ovog podneblja, navode iz Beogradskog sajma.
Pored osnovne, privredne delatnosti, Sajam je davao doprinos i u sportu, kulturi, nauci i obrazovanju, ugošćavao velike ljude zahvaljujući kojima je i opstajao, i male ljude koje je tako povezivao sa svetom, postajući i sam mesto koje je video ceo svet.
Kako je navedeno, ovogodišnji jubilej koincidira sa posetom Beogradu delegacije Međunarodnog biroa za izložbe u Parizu (BIE), koja obilazi gradove kandidovane nedavno u Parizu za domaćina izložbe Ekspo 2027. kako bi mogla da donese odluku kojem će gradu dodeliti tu čast.

Zarade rastu brže od inflacije, kredit od UAE neće povećati javni dug
Ministar finansija Siniša Mali rekao je danas da se Srbija zadužila kod Ujedinjenih Arapskih Emirata (UAE) po povoljnim uslovima radi refinasiranja starih obaveza i da to neće povećati javni dug.

"Mi uzimamo kredit po kamati do tri odsto, a kada bismo ga sada tražili na tržištu kapitala, ako bismo uopšte mogli da ga nađemo, to bi bilo zaduženje s kamatom od 7,5 odsto. U januaru nam dospevaju stari krediti od milijardu evra i hoćemo da ih refinansiramo povoljnim kreditom", rekao je Mali za RTS.

Naglasio je da novo zaduženje neće da poveća javni dug, jer se samo jedan kredit zamenjuje drugim i to pod povoljunijim uslovima.

Mali je rekao da je dug Srbije viši do 30 milijardi evra, dok je dug Nemačke 2.475 milijardi evra i da je učešće našeg duga u BDP-u 54,7 odsto, dok je prosek u EU je skoro 100 odsto.

"Mi smo tu apsolutno stabilni, nikakav problem nemamo, pogotovo što je ovo treća godina krize, a sve vreme smo isplaćivali pomoć privredi i građanima, a i dalje gradimo 10 autoputeva i svu ostalu infrastrukturu", rekao je Mali.
Povećanje plata
Ministar Mali kaže da je minimalna zarada od 40.020 dinara procentualno njeno najveće povećanje do sada i dodao da će u slučaju pogoršanja krize vlada biti otvorena za nove pregovore o minimalcu sa poslodavcima i sindikatima.

"Imamo veliko povećanje minimalne zarade sa 35.000 dinara na 40.000 dinara. Teško je naći balans između interesa sindikalaca i poslodavaca", rekao je Mali za RTS.

On je naveo da su poslodavci bili protiv povećanja minimalne zarade, jer bi im ona u uslovima krize izazvala ukupan trošak od 41 milijarde dinara, odnosno 350 miliona evra, pa je država preuzela celokupan teret.

"Ne želimo da dovedemo poslodavce u situaciju da zbog povećanja minimalca otpuštaju radnike. Zato je država celokupan teret povećanja minimalne zarade preuzela na sebe. Od 1. januara ćemo povećati neoporezivi deo zarada sa 19.300 na 21.712 dinara i umanjujemo za jedan procentni poen doprinose za PIO fond na teret poslodavca i tako u poptunosti preuzimamo teret na sebe", rekao je Mali.

Naglasio je da država želi time da ocuva životni standard građana i podsetio da će od 1. januara plate u javnom sektoru biti povećane za 12,5 odsto, kao i povećanje penzija od devet odsto 1. novembra, a zatim još 12,1 odsto od 1. januara, što je ukupno 20,2 odsto.

Mali je naveo da je Republički zavod za statistiku objavio da je stopa nezaposlenosti u Srbiji 8,9 odsto, što je istorijski najniža nezaposlenost.

"Kada donosite odluku o minimalnoj zaradi morate da očuvate žvotni standard ljudi, povećate plate, ali i da ne ostanete bez teško stečenih radnih mesta", naglasio je ministar finansija.

On je ocenio da kategorije minimalne potrošačke korpe i minimalne zarade nemaju međusobne veze, jer minimalac služi tome da obaveže poslodavca, ukoliko uđe u finansijske probleme, da isplaćuje najnižu zaradu šest meseci dok ne izađe iz problema.

Mali je dodao da minimalna zarada "gura" plate naviše, i podsetio da je prosečna zarada u junu bila 633 evra.

Naglasio je da država brine o životnom standardu građana tako što drži pod kontrolom cene osnovnih namirnica, kao i najniže cene gasa i struje u Evropi.

"Prosečna inflacija je 11,5 odsto, a projektovana inflacija za narednu godinu je 8,7 odsto što znači da je povećanje minimalnih zarada više od inflacije koju nismo mi izazvali", istakao je Mali.

Rekao je da se ceo svet suočava sa najvećom krizom od Drugog svetskog rata i da su veće ekonomije od naše već ušle u recesiju.

"Ako imamo niske cene struje, gasa, kontrolišemo cene, mi pokazujemo odgovornost prema ljudima. Sa ovim povećanjem idemo stabilno ka cilju od 710 evra prosečne plate naredne godine", rekao je Mali i dodao kako je spreman, da u slučaju pogoršanja krize ponovo pregovara sa poslodavcima i sindikatima.

Farmeri: Uvoz mleka predstavlja završni udarac domaćim proizvođačima
Proizvođači mleka u Srbiji rekli su juče da će uvoz mleka iz Češke i Poljske, kako bi se nadomestila nestašica, biti završni udarac domaćoj proizvodnji i stočarstvu. „Uvoz mleka je jedini način da se zataška nestašica tog proizvoda na domaćem tržištu, ali i problem koji postoji u otkupnoj ceni mleka. To je završni udarac stočarstvu”, izjavio je za Betu vlasnik farme iz sela Skorenovac kod Pančeva Dejan Trajković.
Predsednik Srbije Aleksandar Vučić rekao je pre tri dana „da ima dovoljno mleka i da se kupuju enormne količine, bez ikakvog razloga”. „Mleka ne može da bude dovoljno ako neko uđe i kupi 36 litara dugotrajnog mleka”, rekao je Vučić i dodao da 60 odsto ljudi koji nisu bogati, ali nisu ni siromašni, kupuje isključivo dugotrajno mleko i da će „Imlek” uvesti 3.000 tona mleka iz Poljske, a „Laktalis” oko 6.000 litara iz Češke, tokom tri meseca.
Trajković je istakao da ne zna kome će ići razlika u ceni između 120 dinara, koliko je, odlukom države o ograničavanju cena osnovnih životnih namirnica, koštalo UHT mleko sa 2,8 odsto masti, i nove, veće cene od prošle nedelje od 128,99 dinara po litru, kao ni razlika u smanjenju marže sa 12 odsto na pet odsto. On je rekao da mu mlekara kojoj prodaje mleko do sada nije ponudila veću cenu po osnovu tog poskupljenja u maloprodaji, a da i „ne mora jer cene diktiraju najveće mlekare ’Imlek’ i ’Somboled’ i kada one ne podignu cenu, to ne čine ni druge”. „Zbog tog problema smo od države mesecima tražili da odredi minimalnu, zaštitnu cenu mleka, ali nismo dobili podršku, sa obrazloženjem da ne može da se meša u privatni biznis”, rekao je Trajković.
Vlasnik farme iz sela Nakovo kod Kikinde Josip Mačković rekao je da „čestita” državi na rešenju da nestašicu mleka na domaćem tržištu „zamaskira” uvozom iz Poljske i Češke. „Domaći proizvođači mleka su za državu Srbiju nebitni, ne treba da postoje. Umesto da nama pomognu, uvoziće mleko i podsticati proizvodnju u Poljskoj i Češkoj”, rekao je Mačković. Dodao je da još nije dobio premiju koja je posle protesta od pre mesec dana obećana i sa deset dinara povećana na 15 dinara po litru, ali samo za jedan kvartal. Istakao je da je sve uvereniji da „dva teleta treba odneti u zoološki vrt da bi deca mogla da vide da su se goveda uzgajala u Srbiji”. „Nije rešenje problema u uvozu mleka, već u pomoći domaćem stočarstvu, jer ako se uništi, uvoziće se ne samo mleko nego i meso, a i zemljište koje ne može da obnovi humus bez stočnog đubriva”, rekao je Mačković.
Prema podacima na osnovu zahteva za premiju, u Srbiji ima oko 25.000 farmera i zapošljavaju oko 100.000 ljudi.

Srbija za austrijske firme unosno tržište, dodatni podsticaj „Otvoreni Balkan”
BEČ - Srbija se pokazala za niz austrijskih firmi kao unosno tržište, ističe austrijska novinska agencija APA dodajući da Srbija nudi brojne povoljnosti, a da je inicijativa „Otvoreni Balkan” dodatni podsticaj. APA podseća da u Srbiji trenutno radi oko 400 austrijskih firmi, a ako se uračunaju i mikro i mala preduzeća onda ih je do 900.
Ta preduzeća zapošljavaju 22.500 ljudi u Srbiji, a direktne investicije iz Austrije su dostigle nivo od 2,6 milijardi evra. APA navodi da, dok su na početku u Srbiju dolazila preduzeća iz sektor pružanja usluga, u međuvremenu su zastupljene kompanije iz različitih privrednih grana.
Srbija se do sada pokazala kao pouzdan partner u vezi pridržavanja obećanja, istakao je Kristijan Brauning iz „Konfida konsaltinga”.
„Za sve postoje zakoni i Srbija se do sada pridržavala svih obećanja. Možda ponekad traje nesto duže, ali to se može dogoditi i u nekim članicama EU”, dodao je on.
Sličnu ocenu dao je i advokat Miloš Mitić iz kancelarije „Janković-Popović-Mitić”, koji je naglasio da, kada postoje problemi, onda se investitor nije pridržavao pravila.
Za austrijske kompanije, prema APA, „bombona” su brojni podsticaji i poreske olakšice, preneo je Tanjug.
Visina podsticaja zavisi od broja novootvorenih radnih mesta, ali i regiona, i one mogu ići do 70 odsto od investicije. APA naglašava da bi novi „elan” poslovanju preduzeća mogao doći sa druge strane, a to je inicijativa „Otvoreni Balkan”, koja zvanično kreće od 1. januara, a tiče se zajedničkog ekonomskog prostora Srbije, Severne Makedonije i Albanije.
Austrijska agencija podseća da se ukidaju granične i carinske kontrole, da se stvara zajedničko tržište rada sa međusobnim priznavanjem diploma.

Grčka će energentima podržati Severnu Makedoniju
ATINA - Grčka će kroz konkretne sporazume o pomoći podržati Severnu Makedoniju u suočavanju sa posledicama globalne energetske krize, o čemu su detaljno razgovarali premijeri dve zemlje Dimitar Kovačevski i Kirjakos Micotakis, prenosi MIA.
Kovačevski i Micotakis održali su juče sastanak u Atini , nakon čega je usledio razgovor dve delegacije.
Dvojica premijera su se dogovorila da će se Severna Makedonija preko Grčke snabdevati lignitom, ugljem i mazutom, a u slučaju bilo kakvih ograničenja izvoza Atine, to se neće odnositi na Skoplje, a takođe je bilo reči i o novim grčkim investicijama u susednoj zemlji, navodi MIA.
Osim o energetici, dvojica premijera su razgovarala i o evropskoj podršci Severnoj Makedoniji, prenosi Tanjug.
Micotakis je na početku sastanka, u delu razgovora koji se odvijao pred kamerama, ponovio podršku Grčke EU perspektivama Severne Makedonije, ali i tokom energetske krize, i poručio da je u interesu obe zemlje da promovišu nove investicije, prenosi MIA.

Sedmoro povređenih u sudaru dva vozila i motocikla
Na državnom putu prvog B reda Novi Sad – Bačka Palanka, kod mesta Begeč, oko 22,05 časova došlo je do sudara između dva vozila i motocikla pri čemu je sedam osoba zadobilo povrede.
Povređeni su prevezeni u Klinički centar „Vojvodina“ gde im se ukazuje pomoć, Saobraćaj je na toj deonici obustavljen. Sledi uviđaj.

Traktorista stradao u sudaru traktora i automobila, dvoje povređeno
U selu Cvetke, na državnom putu prvog B reda Kraljevo – Čačak, večeras oko 20 časova došlo je do sudara putničkog vozila i traktora. Vozač traktora je preminuo na licu mesta a dve osobe iz automobila su zadobila povrede.
Uviđaj je u toku.

Policija u Beogradu zaplenila više od 30 kilograma droge
Pripadnici MUP-a u Beogradu zaplenili su više od 30 kilograma različitih narkotika i uhapsili Ž.P. (45) zbog sumnje da je proizvodio i prodavao tu drogu.

Prilikom pretresa stana u kojem stanuje osumnjičeni, na teritoriji Starog grada, policija je pronašla 30 kilograma marihuane, dva kilograma amfetamina i oko pola kilograma heroina, saopštio je MUP prenosi Tanjug.

Osumnjičenom se na teret stavlja krivično delo neovlašćena proizvodnja i stavljanje u promet opojnih droga.
Ž.P. je određeno zadržavanje do 48 časova i on će, uz krivičnu prijavu, biti priveden Višem javnom tužilaštvu u Beogradu.

Telo mladića pronađeno u Dunavu
Telo zasad nepoznatog mladića pronađeno je danas u Dunavu.
U toku je utvrđivanje identiteta ove osobe, a prema nezvaničnim informacijama postoji sumnja da je reč o Davidu S. koji je nestao u subotu.
Mladić iz Beograda, David S. (29) nestao je 10. septembra na autobuskoj stanici u Borči.
Kako je navedeno na sajtu Nestali Srbija, mladić se tada rastao od druga, na stajalištu Bele Bartok.
Sa sobom je imao ličnu kartu, kreditnu karticu, bus plus karticu i mobilni telefon.
Nestao je nakon završene smene u firmi blizu Franša na Autokomandi.

Sudar motora i automobila u Batajnici, motociklista ostao mrtav na mestu nesreće
Vozač motocikla "Jamaha" star 35 godina poginuo je prilikom sudara sa automobilom marke "Opel astra" u beogradskom naselju Batajnica, saznaje Politika.
Do nesreće je došlo oko 13.10 časova.
Vozač motocikla preminuo je na mestu nesreće.

Vozač traktora sleteo sa puta i poginuo, teška nesreća kod Ivanjice
Muškarac star 64 godine poginuo je na lokalnom putu kod mesta Osionica u opštini Ivanjica kada je traktor kojim je upravljao sleteo sa puta i prevrnuo se, nezvanično saznaje Politika.
Vozač je preminuo od posledica prevrtanja na mestu nesreće.
Nesreća se dogodila nešto pre 13 časova.

Sedmogodišnji dečak teško povređen vozeći bicikl
Sedmogodišnji dečak koji je vozio bicikl teško je povređen sinoć u saboraćajnom udesu u Vlasotincu. Policijska uprava Leskovac navodi da još nije jasno kako došlo do nesreće, ali je dete u teškom stanju.
„Dete ima vrlo teške povrede mozga i lobanje, u komi je, bez reakcija, priključeno na mehaničku ventilaciju. Hospitalizovano je u Neurohiruškoj jedinici intenzivne nege na Klinici za anesteziju, renimatologiju i intenzivnu terapiju”, kazali su iz Kliničkog centra Niš, prenosi Beta.
Očevici navode da se udes dogodio dok je dečak vozio bicikl, ali se ne slažu da li ga je udario džip koji, kako kažu, nije išao brzo, ili je dečak sam skrenuo i udario u drvo.
Po Zakonu o bezbednosti saobraćaja, dete mlađe od 12 godina ne sme da upravlja biciklom ;na javnim putevima, a istraga je u toku.

U Prištini pritvoren osumnjičeni za silovanje devojčice
Osnovno tužilaštvo u Prištini pritvorilo je punoletno lice pod sumnjom da je izvršilo krivično delo silovanje u slučaju 11-godišnjakinje u junu ove godine.
Osumnjičenom je određen pritvor u trajanju od 48 sati, saopšteno je iz Tužilaštva.
Kako je navedeno, državni tužilac će u zakonskom roku podneti zahtev za određivanje mere pritvora protiv okrivljenog nadležnom sudu, prenosi Beta.
Portal RTV KiM podseća da Kosovo poslednjih nedelja potresaju vesti o silovanju maloletnica. Najpre je prijavljen slučaj silovanja jedanaestogodišnje devojčice u Prištini, a potom su obelodanjeni i drugi slučajevi u Gnjilanu, Istoku, Klini.
Te informacije pokrenule su proteste u Prištini ispred zgrade kosovske vlade.

Vozač napravio 12 prekršaja za osam minuta
Policija je, na putu Zlatibor – Užice zaustavila vozača „audija” iz Beograda koji je, za osam minuta, učinio 12 saobraćajnih prekršaja, saopštila je danas lokalna policija. U Prekršajnom sudu u Užicu je kažnjen sa 360 časova rada u javnom interesu, novčanom kaznom od 160.000 dinara, sa 18 kaznenih poena i 30 dana zabrane upravljanja motornim vozilom, prenela je Beta.
Vozač (51) je juče, od 16.23 do 16.31, dva puta pretekao kolonu vozila na putu gde je puna linija, a osam puta druga vozila na zabranjenim mestima.
Jednom je pretekao kolonu vozila preko isprekidane linije, a prekoračio je brzinu vozeći 125 kilometara na čas na mestu gde je ograničenje 70, saopštila je Policijska uprava Užice.

Predao se osumnjičeni za teško ubistvo u Rakovici
Osumnjičeni za teško ubistvo u februaru ove godine u Rakovici, D.G. , predao se danas Višem javnom tužilaštvu u Beogradu, potrđeno je za Tanjug u tom tužilaštvu.
Osumnjičeni je u pratnji svog advokata došao u Palatu pravde.

Osumnjičeni trener jahanja se branio ćutanjem, tužilaštvo traži pritvor
U Višem javnom tužilaštvu u Beogradu danas je saslušan instruktor u konjičkom klubu u Barajevu.
Miloš Đ. (68) saslušan je zbog sumnje da je od 2010. do 2021. godine, izvršio krivična dela silovanje, silovanje u pokušaju, polno uznemiravanje i četiri krivična dela nedozvoljene polne radnje nad sedam polaznica njegove škole jahanja, od kojih je pet bilo maloletno u vreme izvršenja krivičnog dela.
Osumnjičeni se na saslušanju branio ćutanjem, odnosno iskoristio je svoje zakonsko pravo da ne iznosi odbranu u ovoj fazi postupka, saopštilo je Više javno tužilaštvo u Beogradu. Nakon saslušanja tužilaštvo je predložilo sudiji za prethodni postupak Višeg suda u Beogradu da odredi pritvor Milošu Đ. da ne bi uticao na svedoke i da ne bi ponovio krivično delo u kratkom vremenskom periodu, kao i zbog uznemirenja javnosti.
On je, kako se sumnja, sva pomenuta krivična dela izvršio u prostorijama konjičkog kluba.
Sumnja se da je Miloš Đ. u decembru 2010. godine, silovao maloletnu devojku, koja je u to vreme imala 17 godina.
Nad devojkom od 15 godina je, kako se sumnja, izvršio krivično delo Nedozvoljene polne radnje u junu 2017. godine, a u martu 2018. godine je pokušao da je siluje.
Takođe, postoji sumnja da je nad drugom devojkom od 15 godina u septembru 2021. godine izvršio krivično delo Nedozvoljene polne radnje, kao i nad još dve punoletne devojke u istom vremenskom periodu.
Tokom 2013., 2014. i 2015. godine izvršio je, kako se sumnja, dva krivična dela Nedozvoljene polne radnje nad dve devojčice od 13 godina.
Osumnjičenog Miloša Đ. oštećene su prijavile policiji i tužilaštvu iskazujući time puno poverenje u institucije, preneo je Tanjug.
Sve oštećene će u postupku dobiti status posebno osetljivih svedoka i svoje iskaze će davati u zakonom propisanom okruženju i pod propisanim uslovima.
Kako se navodi u saopštenju, tužilaštvo će se starati o maksimalnoj zaštiti identiteta oštećenih i poziva medije da o ovom slučaju profesionalno izveštavaju, uz maksimalno poštovanje kako prava žrtava i njihove privatnosti, tako i prava osumnjičenog uz pretpostavku nevinosti.

Danas na saslušanju učitelj jahanja osumnjičen za silovanje
Kaskader i učitelj jahanja Miloš Đ. (68) iz Beograda, koji je uhapšen pre dve večeri zbog sumnje da je tokom punih 11 godina seksualno napastvovao devojke, od kojih su neke bile i maloletne, danas bi trebalo da bude saslušan pred postupajućim zamenikom višeg javnog tužioca u Beogradu.
Krivičnom prijavom koja je podneta protiv njega, Miloš Đ. se tereti da je od 2010. do 2021. godine izvršio čak sedam krivičnih dela protiv polne slobode: jedno silovanje, silovanje u pokušaju i pet krivičnih dela nedozvoljene polne radnje nad polaznicima škole jahanja čiji je bio vlasnik.
Prema navodima policije, Miloš Đ. je, kako se sumnja, u decembru 2010. godine obljubio devojku koja je u to vreme bila maloletna, a osam godina kasnije pokušao da siluje još jednu maloletnicu. Vlasniku škole jahanja iz Barajeva prijavom se stavlja na teret da je od 2013. godine do 2021. godine pet polaznica njegove škole jahanja, od kojih su dve u to vreme bile deca, a jedna maloletna, neprimereno dodirivao po intimnim delovima tela.
Napastvovana devojka K. Š. (29) kazala je u ispovesti za jedan dnevni list da ju je osumnjičeni vlasnik škole jahanja silovao kada je imala 17 godina, a potom opisala da je Miloš Đ. seksualno uznemiravao i druge polaznice škole „ljubeći ih u usta mimo njihove volje”...
„Imala sam 17 godina kada me je trener jahanja Miloš Đ. silovao. Legao je preko mene i primoravao me da radim stvari koje nisam želela. Ostali smo sami i tada me je iznenada napao, gurnuvši me, a potom legao preko mene”, ispričala je K. Š.
Ona je kazala i da joj je je trener jahanja upućivao reči seksualne konotacije, ali da ona na to nije reagovala. Ponašala se, kako je rekla, kao i svi drugi polaznici ne pridajući značaj onome što on izgovori. Jedne večeri je posle treninga odlučila da prespava u klubu s obzirom na to da je i ujutru očekivao naporan trening. Objasnila je da to nije bilo ništa neuobičajeno i da su tako radile sve devojke, žene i muškarci koji su trenirali u klubu.
„Počeo je da me masira, a potom da me primorava na užasne stvari. Pokušala sam da se izmigoljim, međutim, on me je držao. U tom trenutku sam shvatila da sam ostala potpuno sama sa njim, da nemam koga da dozovem u pomoć. Bio je preke naravi. Uplašila sam se da će se razbesneti. Utrnula sam i samo sam želela da sve prođe. Vratile su mi se slike prvog nasrtaja. Kada je sve prošlo pravila sam se da spavam, u nadi da me više neće dirati”, ispričala je devojka.
Osim vesti da je Miloš Đ. osumnjičen za gnusna krivična dela, javnost je uznemirila i informacija da je on učestvovao u filmskom ostvarenju i seriji koja je prikazivana na javnom servisu. Za slučaj osumnjičenog trenera jahanja, prema nezvaničnim informacijama, saznalo se kada je jedna od devojaka ispričala drugarici da je napastvovana. Posle toga su i druge devojke počele međusobno da se poveravaju jedna drugoj da ih je trener zlostavljao.
Podrška glumice Milene Radulović
Podršku devojkama koje su Miloša Đ. prijavile pružila je i glumica Milena Radulović, koja je prva za seksualno zlostavljanje prijavila vlasnika privatne škole glume Miroslava Miku Aleksića. U kratkoj objavi na društvenoj mreži „Instagram”, ona je napisala: „Najveća podrška na svetu hrabroj K. Š. i devojkama.”
Kraj ćutanju
Posle javne ispovesti, napastvovana K. Š. se društvu obratila i na „Instagramu”. Ona je napisala da je „ćutanju najzad došao kraj” i da su „ovakvi ljudi ’normalni’ i da se ovakvi događaji masovno prećutkuju u našem društvu”.
„Zahvaljujući divnim ženama u sistemu i medijima, ove priče imaju šanse da budu ispričane i da žrtve dobiju neki vid pravde. Svim devojkama koje su ikada doživele išta slično: nisi mu jedina, nisi sama, nije okej, nije sramota, ima ko da sluša i razume, ima kome da se prijavi”, napisala je devojka.

Uhapšen policijski službenik i još četvoro zbog pranja novca
NIŠ- Pripadnici Ministarstva unutrašnjih poslova Srbije, Sektora unutrašnje kontrole, po nalogu Posebnog odeljenja za suzbijanje korupcije Višeg javnog tužilaštva u Nišu, uhapsili su pet osoba zbog postojanja sumnje da su izvršile krivično delo pranje novca, saopštio je danas MUP.
Uhapšeni su A. H. (1989) policijski službenik PU Niš, faktički suvlasnik privrednih društava „Cash help” i „Cash help plus” doo iz Niša, S. H. (1965) formalni vlasnik i odgovorno lice u tim privrednim društvima, M. J. (1983) faktički suvlasnik i J. M. (1988) i T. S. (1992) zaposlene u navedenim privrednim društvima.
Osumnjičeni A. H. se tereti da je u dužem vremenskom periodu, zajedno sa S. H. i M. J. posredstvom J. M. i T. S. davao kredite fizičkim licima bez ovlašćenja Narodne banke Srbije, u poslovnim prostorijama privrednih društava, koja su registrovana kao zalagaonice, „Cash help” u Nišu i „Cash help plus” doo - filijalama u Beogradu, Novom Sadu, Vranju, Pirotu, Leskovcu i Kragujevcu.
Osumnjičeni su sa fizičkim licima zaključivali ugovore o zajmu pri čemu su kao sredstvo obezbeđenja za povraćaj novca deponovali čekove građana ili administrativne zabrane, sa kamatama koje su na godišnjem nivou iznosile od 65 do 133 procenta, prenosi Tanjug.
U pretresu poslovnih prostorija i osumnjičenih, policija je pronašla gotovinski novac u iznosu od više od dva miliona dinara i deponovane čekove u vrednosti 35 miliona dinara.
Osumnjičenima je određeno zadržavanje do 48 časova nakon čega će, uz krivičnu prijavu, biti privedeni Posebnom odeljenju za suzbijanje korupcije Višeg javnog tužilaštva u Nišu, navodi se u saopštenju MUP-a.

Uhapšene dve osobe zbog proizvodnje i trgovine opojnim drogama
KRUŠEVAC - Pripadnici Ministarstva unutrašnjih poslova u Kruševcu uhapsili su I. M. (1979) iz okoline Kruševca i A.N. (1974) iz Niša, zbog postojanja osnova sumnje da su izvršili krivično delo neovlašćena proizvodnja i stavljanje u promet opojnih droga, prenosi Tanjug.
Policija je zatekla osumnjičene u jednom od pet zasada indijske konoplje u ataru sela Đunis, dok su tretirali biljke. Pronađena je ukupno 151 stabljika kanabisa u različitim stadijumima sazrevanja, ukupne težine 339 kilograma, saopštio je MUP.
Sumnja se da su I. M. i A. N. uzgajali i proizvodili marihuanu radi dalje prodaje.
Po nalogu tužioca, osumnjičenima je određeno zadržavanje do 48 sati i oni će, uz krivičnu prijavu, biti privedeni Višem javnom tužilaštvu u Kruševcu.

MUP odbio žalbu za održavanje parade ponosa, organizatori „Evroprajda“ idu na sud
Žalba koju su organizatori „Evroprajda“ juče uložili na odluku Ministarstva unutrašnjih poslova o zabrani parade ponosa, odbijena je, potvrdio je koordinator „Evroprajda“ Goran Miletić.
Jedan od organizatora Evroprajda 2022 Goran Miletić rekao je večeras da je od MUP-a stiglo drugostepeno rešenje kojim policija zabranjuje rutu šetnje koju su pripadnici LBGT prijavili za subotu 17. septembar i da će se žaliti Upravnom sudu.
On je rekao za Tanjug da je rešenje stiglo pola sata pre završetka roka od 24 časa, u kome se kako kaže, pobijaju navodi zbog kojih su se LGBTQ žalili, a među kojima je tvrdnja da će postojati međusobni sukobi sa protivnicima Evroprajda.
„To je potpuno neverovatno, budući da smo mi mirni građani. Nikada se nismo ni sa kim sukobljavali kada smo imali Beogradprajd, nikoga ne napadamo i ni u kakve sukobe ne ulazimo, poručio je Miletić.
Miletić je naveo da je MUP u rešenju naveo da je potpuno irelevatntno da li neko napada lLGBT zajednicu ili da su oni mirni, već da MUP može da zabrani skup, što je kako kaže Miletić, suprotno sa pravilima Suda za ljudska prava.
„Mi koristimo pravne mehanizme i naredni korak je da ćemo se odmah žaliti Upravnom sudu, što pre to bude moguće”, rekao je Miletić i dodao da ta zajednica poštuje zakon, ali i da sa druge strane očekuje da se njihova ljudska i ustavna prava u potpunosti poštuju.
Miletić je izrazio očekivanja da će Upravni sud u roku od 24 sata doneti jasnu odluku koljom se, ističe Miletić, odluka MUP-a ponistava.
„Ukoliko se to ne desi videćemo šta su nam sledeće opcije, ali mi očekujemo da se svi okupimpo i šetamo kako je planirano 17. septembra”, porucio je Miletić.
MUP je ranije saopstio da je na osnovu zakona o javnom okupljanju u skladu sa Ustavom doneo rešenje da ne dozvoli šetnju učesnika evroprajda, kao ni učesnika porodične šetnje u organizaciji „Antiglobalista” u subotu.

Mladi Subotičani ugostili vršnjake sa Kosova
Subotica – Vršnjacima u školi, ma odakle da dolaze, lako je da brzo pronađu zajedničke teme i interesovanja. Tako je bilo i ovoga puta kada je tridesetak učenika viših razreda osnovnih škola sa Kosova stiglo u posetu svojim drugarima u Subotici.
„Meni je ovde jako lepo. Baš je velik grad i odavno nisam bio u ovako lepom mestu”, otvoreno kaže Lazar Fremić. Lazar je u Suboticu stigao iz  Šilova pored Gnjilana,  učenik je šestog razreda OŠ „Vuk Stefanović Karadžić”. Njegov domaćin je Strahinja Kovačević, učenik OŠ „Ivan Goran Kovačić”. Njih dvojica brzo su otkrili da dele zanimanje za igrice na kompjuteru, da vole pse i igre na otvorenom. Strahinja nam kaže kako u ovih devet dana, dok su ovde deca sa Kosova, on i Lazar sve zajedno rade: zajedno idu u školu ali i na brojne vannastavne aktivnosti koje su organizovane tokom boravka gostiju. Išli su da obiđu Gradsku kuću, u planu je poseta Zoološkom vrtu na Paliću.
Jovani Buha iz sedmog razreda u školi „Jovan Jovan Jovanić Zmaj” ispunila se želja da ugosti vršnjakinju sa Kosova. Jovana kaže kako se i prošle godine prijavila da bude domaćin i bilo joj je žao kada to nije ostvareno, a ove godine kod nje je Anastazija Đokić iz Šilova, takođe učenica OŠ „Vuk Stefanović Karadžić”.
„Nisam ni znala kako će da bude, ali sada mi se baš dopada, jer imamo mnogo zajedničkih aktivnosti. Zajedno doručkujemo, idemo u školu, posle toga na programe, ili odemo da se prošetamo, uveče pogledamo neku seriju. Imam dosta mlađu sestru, a ovo je sada kao da imam još jednu prijateljicu svog godišta, ali iz drugog grada”, kaže Jovana Buha.
Milica Trajković, iz sela Poneš pored Gnjilana, znala je ponešto o porodici u koju dolazi. Njena sestra od strica Nevena Trajković pre tri i po godine prvi put je došla kod bliznakinja Ane i Maše Marjanović.
„Porodica je svakako htela da ugosti još jednu devojku, a kada su čuli da Nevena ima sestru, onda su pozvali i mene iako sam godinu mlađa od njih koje su u osmom razredu”, priča Milica.
Tako su sada u kući Marjanovića četiri devojke koje zajedno idu u školu, a pošto bliznakinje Marjanović treniraju fudbal, gošće sa Kosova gledaće njihovu utakmicu u subotu i navijati. Za Milicu je najveća promena bila broj dece u školi.
„Ovde je drugačije  i nisam navikla na toliko dece. U celoj našoj školi trenutno ima 18 dece, a u mom razredu smo samo još jedan dečak i ja. Ovde nas je mnogo i u učionici, sada nas ima 25, i  trebalo nam je dva dana da se priviknemo da nas je tako mnogo”, priča Milica.
Zahvalna je domaćinima što se, osim programa koji su predviđeni za decu sa Kosova, trude da da im pokažu što više od Subotice, a ovo druženje spojilo je i njihove porodice. „Sestra je stalno u kontaktu sa Anom i Mašom i one su sa porodicom bile ovog leta kod nas u Ponešu, i dopalo im se iako je to malo selo u kojem nema mnogo dece. Verovatno će nam ponovo doći”, kaže Milica.
Dolazak dece sa Kosova obeležila je i manja neprijatnost kada autobusu „Suboticatransa” koji je krenuo po njih nije dozvoljeno da pređe granicu. Zato su ih, kako objašnjava Lazar Fremić, roditelji dovezli do granice, oni su je peške prešli i potom nastavili putovanje. U Subotici ostaju do nedelje, 11 septembra, a velikim zajedničkim druženjem zaključiće boravak ovde.
Branka Bešlić, direktorica subotičke OŠ „Ivan Goran Kovačić” ovu akciju pokrenula je pre 14 godina. Objašnjava nam da je decu sa Kosova upoznala na jednom kampu i poželela da im pruži mogućnost da desetak dana budu sa svojim vršnjacima, bezbrižni i slobodni. U mnogim sredinama odakle deca dolaze, roditelji ih ni danas ne puštaju slobodno da izađu na ulicu.
„Od tada je kroz Suboticu prošlo stotine i stotine dece, i ono što je najlepše, posle 14 godina ostala su prijateljstva, pa i kumstva. Neka deca su završila fakultete, osnovala porodice i oni su nastavili da se druže i posećuju i mimo nas”, kaže Bešlić za „Politiku”.
Nakon pauze zbog epidemije virusa korona, ove godine u Suboticu je došlo 30 mladih, a Bešlić kaže da u subotičkim školama među decom uvek imaju više potencijalnih domaćina nego što mogu da dovedu gostiju.
„Sarađujemo sa humanitarnom organizacijom ’Dečija radost Gnjilane’ i njihov tim vaspitača obilazi mesta i uklapamo godišta i pol dece. Uglavnom je to područje Kosovskog Pomoravlja, centralnog Kosova i Metohije. Ove godine su došla deca sa centralnog Kosova, iz Obilića iz mesta Babin Most, a ostali su iz Kosovskog Pomoravlja, enklava oko Gnjilana, oko Kosovske Vitine i Kosovske Kamenice”, objašnjava Bešlić.
  </div>
  <div id="zdravlje">
Korona presek: 2.870 zaraženih, preminulo devet osoba
U Srbiji je u poslednja 24 sata registrovano 2.870 novih slučajeva korona virusa, od 14.591 testiranog uzorka.

Od posledica ove bolesti preminulo je još devet osoba.

Na bolničkom lečenju su 525 pacijenta, od kojih su 23 na respiratoru, objavljeno je na sajtu Covid19.rs.

Od početka pandemije u Srbiji je testirano 10.846.185 osoba, registrovano je 2.324.719 pozitivnih slučajeva, kao i 16.846 smrtnih slučajeva.

Procenat smrtnosti je 0,72.
  </div>
  <div id="vesti">
Sjeničaci traže prioritet u snabdevanju ugljem iz Štavlja
Meštani Sjenice okupili su se danas ispred rudnika mrkog uglja „Štavalj” sa zahtevom da imaju prioritet u snabdevanju tim energentom jer, kako tvrde, više od 80 odsto njih još nije obezbedilo ugalj za predstojeću zimu.
„Mi pokušavamo od proletos da uplatimo ugalj i ne možemo. Da li je realno da ljudi od Novog Pazara do Beograda mogu da ga kupe, a mi u Sjenici ne možemo? Od sedam radnih dana, pet dana trgovačke firme voze ugalj na stranu, po jedan dan je za sindikate rudara i sindikate građana, a šta je sa običnim građanima”, zapitao je Vranić, prenosi Tanjug.
Generalnom direktoru rudnika mrkog ulja Štavalj Mensudu Turkoviću podneli su zahteve: da trgovačke firme smanje tovarenje sa pet na tri dana, da po jedan dan bude za sindikate rudara i građana, a da dva dana bude za obične građane sve dok se ne podmire njihove potrebe.


Rudnik mrkog uglja „Štavalj”  (Printskrin)


„Mi pripadamo jednoj od najhladnijih opština u Evropi i tražimo normalan život za svoje građane da ne bi odavde odlazili. Ne tražimo blokade, niti stopiranje uglja, samo da budemo prioritet u snabdevanju, ali u slučaju da se to za mesec dana ne ispuni, blokiraćemo kompletan izlazak uglja iz Sjenice, jer mi nemamo kud da čekamo minus 30 stepeni”, naglasio je Vranić.
Na drugoj strani, generalni direktor rudnika „Štavalj”  Mensud Turković navodi da nema velikog problema i da se slaže da su ljudi uplašeni zbog sveopšte energetske situacije.
On tvrdi da je u poslednjih mesec dana od 1.050 tona komadnog uglja, 611 tona otišlo u Sjenicu, da su ove godine u odnosu na prošlu isporučili 15 odsto više uglja.
Kaže i da je najugroženijoj kategoriji - penzionerima koji su sklopili ugovor na 1.000 tona, do juče ispostavljeno 788 tona, a da je rok do 31. decembra.
„Problema ima, nama nedostaje bar 50 radnika. Ja bih voleo da mi sada imamo 1.000 tona na depou, pa da isporučimo svima, ali nemamo. Mi smo jedini rudnik u okviru JP Resavica koji ima komercijalne trase. Rudnik „Soko” ne radi od 1. aprila i sve obaveze su prebačene na nas. Imamo i ogromne obaveze prema dobavljačima, ali uspećemo i ove godine da obezbedimo meštane Sjenice”, zaključio je Turković.

Kampanja Puteva Srbije „Znak znači život”
Edukativnom kampanjom „Znak znači život” Putevi Srbije žele da ukažu na uticaj oštećene, pokradene saobraćajne signalizacije i opreme na bezbednost u saobraćaju i apeluju na sve koji uništavaju, kradu ili na drugi način oštećuju saobraćajnu signalizaciju da to ne rade jer se tako mogu sprečiti saobraćajne nezgode.
Kampanja se sprovodi kako bi se ukazalo na značaj i ulogu saobraćajne signalizacije i opreme i mogućih posledica uništavanja i krađe.
Putevi Srbije podsećaju da je na putevima u Srbiji u poslednje četiri godine oštećeno ili ukradeno preko 25.000 saobraćajnih znakova i delova opreme, da je vrednost ukradene i oštećene saobraćajne signalizacije i opreme u poslednjih pet godina preko milion evra.
U želji da podignu svest učesnika u saobraćaju Putevi Srbije pripremili su edukativni video i radio spot, objave za društvene i socijalne mreže, informativne flajere i postere.
Osnovni cilj, kako navodi Tanjug, sprovođenja edukativnih kampanja je podizanje svesti o problemima stradanja u saobraćaju, odnosno skretanje pažnje javnosti na značaj i mogućnosti unapređenja nivoa bezbednosti saobraćaja, kao i smanjenje nivoa stradanja u saobraćaju kroz edukaciju svih učesnika u saobraćaju.
Putevi Srbije apeluju na sve medije i stručnu javnost da podrže akciju i uključe se u promociju kampanje kako bi se smanjio broj saobraćajnih nezgoda i sačuvali ljudski životi.

Starim studentima biće produžen rok za završetak studija
Rok za završetak studija studenata upisanih po starom programu biće produžen, najavila je Studentska konferencija univerziteta Srbije.
U utorak je na sastanku predstavnika SKONUS sa predstavnicima Ministarstva prosvete i predstavnicima studenata upisanih po starom programu nađeno rešenje za problem studenata upisanih po starom programu kojima će rok za završetak studija biti produžen, prenosi Tanjug.
Ministarstvo prosvete predložiće izmenu zakona kako bi se rešio problem studenata upisanih po starom programu, odnosno pre uvođenja Bolonje.
SKONUS je na Fejsbuku naveo da će rok za završetak studija biti definisan izmenom Zakona o visokom obrazovanju o čemu će se konsultovati sa predstavnicima studenata upisanih po starom programu, koji su, inace, pozvani da učestvuju u kreiranju najboljeg rešenja.

Zašto su Ademi i Norac pucali na Kanađane
Hrvatska vojska je u septembru 1993. godine izvela akciju u Medačkom džepu posle čega je taj prostor očišćen od Srba toliko temeljno da je Žan Kot, komandant trupa Ujedinjenih nacija  izjavio da nije „našao znakova života, ni ljudi ni životinja i da je razaranje potpuno, sistematsko i namerno”.
Napadom koji je počeo 9. septembra rukovodio je  komandant vojnog područja Gospić, general Rahim Ademi. Oko 2500 hrvatskih vojnika  zauzelo je 40 kilometara kvadratnih gde je živelo oko 800 Srba. Posle toga su Divoselo, Počitelj i Čitluk sravnjeni sa zemljom a vojska Republike Srpske Krajine je odgovorila bombardovanjem Siska, Karlovca i Zagreba.
Zbog međunarodnog pritiska hrvatske snage su pristale da se povuku na položaje pre napada. Povlačenje je trebalo da počne  15. septembra, kada su između srpskih i hrvatskih snaga trebalo da se rasporede kanadske i francuske trupe u sastavu UNPROFOR-a.
Međutim, događaji u Medačkom džepu tada dobijaju smer o kojem se u svetu dugo ćutalo. UNPROFOR je poslao odred od 875 vojnika u čijem sastavu su  bili Kanađani iz Drugog bataljona puka Princeze Patricije i jedan mehanizovani odred francuske vojske. Čim su oni stupili na ničiju zemlju, sa hrvatske strane je na njih otvorena vatra. Hrvatima nisu smetale oznake Ujedinjenih nacija pa su čak i pojačali vatru zbog čega su Kanađani morali da odgovore upotrebom oružja. Tokom noći, razmena vatre je intenzivirana, pa su hrvati napade pojačali  paljbom topova kalibra 20 milimetara.
Kada je svanulo, Kanađani su nastavili raspoređivanje na predviđenom terenu ali su ponovo naišli na hrvatsku blokadu. Rahim Ademi je pristao da ukloni blokadu iza koje su Kanađani u daljini videli dim iz objekata u plamenu (srpskih kuća) ali ni to nije ispoštovao pa je tražio dodatno odgađanje.
A, baš u tom odgađanju se krije razlog napada na kanadske plave šlemove. Hrvatska vojska je morala da završi asanaciju terena, odnosno ukloni tragove zločina koji je počinila nad Srbima. Kako je kasnije otkriveno, u akciji hrvatske vojske ubijeno je 88 Srba i to 46 vojnika, 6 policajaca i 36 civila. U Medačkom džepu nije bilo zarobljenih i ranjenih a tela 11 žrtava su pronađena tek 2000. godine  u septičkoj jami u Gospiću.
Tokom istrage zločina za koji su po komandnoj odgovornosti optuženi načelnik generalštaba hrvatske vojske, Janko Bobetko, komandant vojnog područja Gospić, Rahim Ademi i komandant Devete gardijske brigade, general Mirko Norac, otkriveno je da su mirovnjaci na sve strane pronalazili odbačene hirurške rukavice. Pretpostavlja se da su ih koristili pripadnici hrvatske vojske koji su uklanjali tela žrtvi i tragove zločina. Taj dokaz nije priznat na sudu jer rukavice koristili i mirovnjaci prilikom izvlačenja tela ubijenih Srba.
Ali, ostalo je zabeleženo da Kanađani nisu poklekli pod napadima. Tokom odbijanja hrvatskih napada poginulo je i ranjeno  27 pripadnika HV-a.

Sve veća potražnja za gerontodomaćicama u Srbiji
Šabac, Bečej, Novi Bečej, Kikinda, Bačka Topola, Bela Palanka, Raška i Sjenica bogatiji su za 141 novu gerontodomaćicu i gerontodomaćina, kao rezultat projekta „Obuka, radna praksa i mogućnost zapošljavanja u oblasti pomoći u kući za starije osobe” Centra za podršku i inkluziju „Help net”, saopšteno je juče iz ove organizacije.
Oni u saopštenju ističu da je svakim danom sve više ljudi koji se javljaju državnim i privatnim ustanovama, nevladinim organizacijama i pojedincima koji poseduju odgovarajuće kvalifikacije za pomoć i podršku u obavljanju svakodnevnih aktivnosti. Kako je navela Gordana Milanović, direktorka „Help neta”, prema podacima republičkog Zavoda za socijalnu zaštitu trenutno su usluge socijalne zaštite, među koje spada i usluga pomoći u kući, dostupne za oko jedan odsto svih starijih osoba u stanju potrebe, a prema procenama nadležnih neophodno je da obuhvate četiri odsto ove populacije.
Ona je dodala i da je uslugu pomoći u kući u 2021. godini koristilo 16.355 punoletnih korisnika, što predstavlja povećanje od gotovo tri odsto u odnosu na prethodne godine. Takođe, bez obzira na to što usluga pomoći u kući ima najveći broj pružalaca i korisnika, na listama čekanja je zabeležen najveći broj potencijalnih korisnika, pa se tako krajem 2020. godine skoro 2.000 korisnika našlo na ovoj listi, navodi se u saopštenju.
Projekat „Obuka, radna praksa i mogućnost zapošljavanja u oblasti pomoći u kući za starije osobe” sprovodi se u okviru globalnog programa Nemačke razvojne saradnje „Migracije za razvoj” koji u Srbiji sprovodi GIZ u partnerstvu sa Ministarstvom za rad, zapošljavanje, boračka i socijalna pitanja, Nacionalnom službom za zapošljavanje i Komesarijatom za izbeglice i migracije.
  </div>
  <div id="magazin">
Razgovor s detetom mnogo je delotvorniji od batina
Polovina roditelja u Srbiji veruje da je „batina iz raja izašla” i priznaje da koristi fizičko nasilje u disciplinovanje dece. Neposlušnost deteta i činjenica da se ono našlo u opasnoj situaciji su najčešći razlozi zbog kojih se roditelji opredeljuju za fizičko kažnjavanje, a svaki drugi roditelj je prvi put istukao dete kada je ono bilo u uzrastu između druge i treće godine života, što se može objasniti tezom o „strašnoj drugoj godini života”, u kojoj deca postaju psihofizički nemirnija i imaju češće napade besa. Ovo su samo neki od rezultata istraživanja „Primene vaspitne discipline nad decom u porodici u Srbiji”, koju je sproveo Unicef u saradnji sa Institutom za psihologiju Filozofskog fakulteta u Beogradu i Institutom za mentalno zdravlje i podršku Ministarstva za rad, zapošljavanje, boračka i socijalna pitanja.
I podaci izvedeni iz poslednjeg istraživanja o višestrukim pokazateljima položaja žena i dece u Srbiji (MICS 6) govore da, iako se 90 odsto roditelja slaže da fizičku kaznu nije potrebno primenjivati, svako treće dete u uzrastu od tri i četiri godine dobija batine. Sve su to bili razlozi zbog kojih će narednih mesec dana u okviru kampanje „Budi ruka koja voli i reč koja sokoli” Unicef sprovesti niz aktivnosti u Beogradu, Nišu, Novom Sadu, Novom Pazaru, Čačku, Kragujevcu i Subotici. Kako naglašavaju u beogradskoj kancelariji ove humanitarne organizacije, u pitanju je intenzivan program dugoročnije podrške roditeljima da unaprede svoje disciplinske prakse kroz obučavanje stručnjaka u centrima za socijalni rad, kao i u zdravstvenom i obrazovnom sistemu koji se kroz svoju svakodnevnu praksu susreću sa roditeljima, u gotovo 50 gradova u Srbiji. Dejana Kostadinova, direktorka Unicefa u Srbiji, kaže da mnogi roditelji u Srbiji primenjuju pozitivne metode vaspitanja dece, ali postoje i oni kojima su udarac, bes i vika prva i jedina reakcija na izazovno ponašanje mališana.
– Ti roditelji vole svoju decu, ali im je potrebna podrška da promene svoje ponašanje, često izazvano usled kompleksnosti savremenog načina života. Želimo da im pomognemo, da ih ohrabrimo da zastanu, promisle i pokušaju da pristupe izazovu na način koji je bolji i delotvorniji i za dete i za njihov međusobni odnos. Zato savetujemo da izbroje do pet, da se smire i pruže najbolje svom detetu, jer znamo da svaki roditelj upravo tome i teži. Davanjem sopstvenog pozitivnog primera roditelj pomaže detetu da uspostavi granice koje su utemeljene na razumevanju i poštovanju – ističe Kostadinova.
Studija „Primene vaspitne discipline nad decom u porodici u Srbiji”, koja je sprovedena na uzorku od 1.186 roditelja i čiji je cilj bio da se ispitaju disciplinske prakse koje primenjuju roditelji u Srbiji, takođe je pokazala da je najčešća alternativa fizičkom kažnjavanju dece – objašnjavanje detetu zašto je nešto uradilo pogrešno, a oko 46 odsto roditelja koristilo je tzv. tajm-aut, odnosno pauzu u konfliktu kao nenasilnu metodu vaspitanja. Nešto više od polovine njih se, umesto batina, opredelilo za zabranu izlazaka ili oduzimanje privilegija detetu.
Zanimljiva geografija glasi da su očevi i majke iz Vojvodine skloniji nenasilnim metodama vaspitanja, a to važi i za roditelje s višim stepenom obrazovanja. Polna statistika svedoči da majke češće fizički kažnjavaju decu od očeva – istovremeno, one su te koje više od očeva učestvuju u razvojno-podsticajnim aktivnostima.
Najčešći metod fizičkog disciplinovanja je udarac deteta po guzi. Samo mali broj njih izjavljuje da su koristili teže oblike fizičkog nasilja, kao što su korišćenje tvrdih predmeta poput kaiša i štapa za udaranje deteta. Manje od dva odsto roditelja priznalo je da su hvatali dete za vrat i davili, pretili mu nožem ili pištoljem ili namerno izazivali opekotine kod deteta, a svaki peti roditelj je priznao da je udario dete otvorenom šakom po šaci, ruci ili nozi.
Autore ovog istraživanja zabrinjava i visok procenat psihološke agresije roditelja prema deci – čak 68 odsto njih se dere i viče na dete, polovina preti batinama, a svaki peti roditelj svom detetu kaže da je glupo ili lenjo. Podaci takođe govore da je oko sedam odsto roditelja, prema sopstvenom priznanju, deci pretilo da će ih izbaciti iz kuće zbog nepoželjnog ponašanja. I ovo istraživanje potvrđuje tezu o transgeneracijskom prenosu nasilja – šansa da roditelji „repriziraju” nasilje kome su bili izloženi u detinjstvu u odnosu sa svojom decom zavisila je od nivoa nenasilne komunikacije koju su iskusili u detinjstvu, a koja je delovala kao „amortizer”. U Srbiji, podsećanja radi, fizičko kažnjavanje dece nije eksplicitno zabranjeno, osim u školskom okruženju i socijalnim institucijama.
  </div>
  <div id="vesti">
Krivična prijava zbog seče državne šume
Pripadnici Ministarstva unutrašnjih poslova, Grupe za suzbijanje ekološkog kriminala PU u Jagodini, u saradnji sa Osnovnim javnim tužilaštvom u Despotovcu, podneli su krivičnu prijavu protiv muškarca (72) zbog postojanja osnova sumnje da je izvršio krivično delo pustošenje šuma.
On se sumnjiči da je tokom avgusta izvršio nezakonitu seču državne šume u okolini Despotovca, u količini od 124,8 prostornih metara drveta, prenosi Tanjug.
  </div>
<div id="vreme">
Danas pretežno sunčano i toplije vreme
U Srbiji danas pretežno sunčano i osetno toplije vreme, na severu i zapadu uz malu i umerenu oblačnost, saopšteno je iz Hidrometeorološkog zavoda Srbije.
Jutro sveže. Vetar slab i umeren, jugozapadni i zapadni, posle podne povremeno i jak. Najniža temperatura od sedam do 16, a najviša od 28 do 32.
U Beogradu sveže jutro, tokom dana pretežno sunčano i osetno toplije vreme. Vetar slab i umeren, jugozapadni. Jutarnja temperatura od 12 do 16, a najviša dnevna oko 31.
  </div>
  <div id="politika">
Poslanici polemisali o svemu, najmanje o Kosovu i Metohiji
Kakva je uloga jagoda u normalizaciji odnosa s privremenim institucijama u Prištini, gde je sve KiM i kakve veze ima s Gornjim Nedeljicama, neka su od pitanja koja su, uz mnogo vike, temeljno  pretresali poslanici Skupštine Srbije u nastavku sednice posvećene Izveštaju o pregovorima s privremenim institucijama u Prištini. Predsednik Srbije, koji je prethodnog dana podneo taj izveštaj, i danas je odgovarao na pitanja, kao i na uvrede, a na optužbe opozicionara da mu je teško da ih sluša, kazao je da ih pažljivo sluša i da bi ih slušao „još pet dana, samo da čujem nešto o KiM, ali nikako da čujem”. Predstavnici Srba s KiM su s galerije pratili zasedanje, ali teško da im je ono što su slušali, na šta su pojedini poslanici, pre svega vlasti, upozoravali, pomoglo, mada su svi govornici, kako su tvrdili, imali razumevanja za tešku situaciju u kojoj se nalaze.
Najavljujući podršku izveštaju, Jahja Fehratović (SPP) zahvalio je predsedniku Vučiću što je prethodnog dana bio „jedini koji je, pored Srba, pominjao i druge narode koji žive u ovoj državi”. Istakao je da pitanje KiM nije samo „pitanje srpskog i albanskog naroda već i nas Bošnjaka i svih drugih, Kosovo je veliki čvor, koji se odnosi na prostor celog Balkana”. Zahvalio je Vučiću što je rekao da neće slati ni srpsku, ni albansku decu u kovčezima i poručio mu: „Molim vas da učinite sve što možete da očuvate mir, suživot, ukoliko ne sačuvamo mir, nemamo se čemu nadati.”
Aleksandar Olenik rekao je da je „stav koalicije ’Vojvođani’ o Kosovu poznat – da se postigne sporazum”, a zatim je je govorio o Vojvodini, koja je „navedena u Ustavu kao druga pokrajina, ali se o njoj samo jednom raspravljalo u parlamentu, iako 700.000 Vojvođana nema pijaću vodu, niti je donet zakon o finansiranju Vojvodine”. Istakao je: „Može se steći utisak iz rasprave da je naš cilj postizanje dogovora s Kosovom bez priznanja, ako takav predlog dođe u skupštinu, mi ćemo ga podržati, bez obzira na to koja vlast ga predloži.”
Najavljujući da zeleno-levi neće podržati izveštaj, Đorđe Pavićević je rekao da je on „jednostran, nedorečen i na trenutak mutan”. Kazao je da se pominje državni vrh, a da on ne zna šta je to, jer toga u Ustavu nema, „pun je hvale i više nas ubeđuje, nego što objašnjava, a kad se ulazi u detalje, kaže se da naša strana uvek polazi od vladavine prava, što je pomalo licemerno, jer bismo mi bili srećni kada bi naša vlada poštovala vladavinu prava i kad su u pitanju prava građana Kosova, ali i Srbije”.
Zahvalivši se Fehratoviću, Vučić je rekao da je mir najvažniji i da će dati sve od sebe da ga sačuvamo. Istakao je: „Tačno je da u Srbiji ne žive samo Srbi već i Mađari, Romi, Slovaci, Rumuni, Rusini, Bugari, Bošnjaci. Time se ponosimo i zato sam se trudio da na to ukazujem. Ali ovo je nacionalna tema, ne samo državna, pa se ne ljutite.” Oleniku je rekao da je tačno da nije donet zakon o finansiranju Vojvodine, ali „ona ne samo da suštinski ništa nije izgubila već je dobila veći pokrajinski i lokalne budžete”. Podsetio je da je problem s vodom višedecenijski, da je u Zrenjaninu posebno teško, ali da će u martu sledeće godine dobiti tehničku vodu, a par godina kasnije i pijaću, obećavši da će to biti rešeno.
Đorđu Pavićeviću Vučić je rekao da je sve vreme od njega slušao kako ih diskvalifikuje, a „nijednom to nisam uradio, sami sebe viktimizuju da bi se prikazali kao žrtve”. Istakao je: „Ovde sam i slušam vas sve. Trpim lične uvrede, diskvalifikacije. Voleli bi da ja ćutim pa ne možete da izdržite, jer ne možete da pobedite argumentima, da prikažete bilo šta osim praznine političke. Ako sam toliko loš i glup što brinete zbog mojih reči i angažmana. A, ako vam je jedini problem u izveštaju što tamo piše državni vrh, onda sam zadovoljan njime i shvatio sam da suštinskih primedbi nemate.”
Aleksandar Jovanović Ćuta (Moramo–Zajedno), što onim što je govorio, što vikom, podigao je temperaturu u sali, naprednjaci su mu dobacivali da se „ne dere”, opozicionari su tražili da mu se ne dobacuje, pa je nastala opšta galama. Jovanović je prvo govorio o tome šta o njemu piše „Informer”, pa je potom rekao da je Vučićeva „politika od devedesetih bila prvo Kosovo je sveta zemlja, koju smo branili, onda ste bili za razgraničenje i podelu Kosova, danas imamo ovo, a dok razgovaramo o Kosovu, nama se Kosovo dešava svuda po Srbiji, kakva je razlika između Kosova i Gornjih Nedeljica”. Istakao je da selo „Gornje Nedeljice izgleda kao da ga je NATO bombardovao, svuda su srušene kuće zbog ’Rio Tinta’, zbog čega stanovništvo mora da se relocira, isto kao na Kosovu”. Kazao je i da je Nebojša Zelenović pomenuo jagode koje su u Peći zajedno sadili Srbi i Albanci, „jagode su trenutno jedino rešenje za Kosovo”. Pozvao je predsednika Vučića da zajedno odu u Gornje Nedeljice.
Predsednik Vučić mu je odgovorio da 1990. nije bio u politici, „to je mantra, izmišljotina, kada ne znaju šta će, pričaju šta sam radio 1990, 1991, ništa – studirao sam”. Kazao je da, što se tiče KiM, situacija se menjala, pa „svaki normalan čovek, a ne racionalni političar, koji mora da brine o interesima naroda, mora da menja poziciju i da se samo magarac ne menja. Kazao je da je imao hrabrosti da kaže ono što bi svi voleli da kažu, ali nisu imali hrabrosti, „da, mislio sam da je razgraničenje rešenje – shvatio sam da je to nemoguće, skočili su mi na glavu i oni koji su za nezavisnost Kosova i oni koji su u stanju samo da izdaju saopštenje kad im napadnu narod”. Dodao je: „Ja koji nisam veliki junak nikada ne bih i nikada neću dozvoliti da nam proteraju 4.000 ljudi, da nam unište 35 crkava i manastira, već ću znati kako da reagujem i zato ih upozoravam. Razlika je u onom što činite, a ne u onome što ćete da govorite. Danas gledam kako na realan način da sagledamo situaciju, šta je to što možemo da dobijemo, kako da obezbedim da možemo da razmenjujemo jagode i da gajimo jagode sa Albancima, ali ja bih za razliku od vas bez zastave nezavisnog Kosova. To je mala razlika između vas i mene. Inače, što se jagoda tiče, sa jagodama nema problema. Mislim da je važno i mislim da je dobro da se te ideje o jagodama, malinama i o svemu drugom čuju, zato što su to ideje ’Otvorenog Balkana’. Vi možete sebi da dopustite da sedite ispod zastave nezavisnog Kosova, ja ne mogu, Ustav mi ne dozvoljava.”
Vučić je rekao da je lista Aleksandar Vučić u Gornjim Nedeljicama dobila 109 glasova, a „Moramo” dva i dodao: „Tek da vidite kako ljudi u Gornjim Nedeljicama dobro vide ko čuva Kosovo, ako su Gornje Nedeljice Kosovo, a ko ne.” Prihvatio je Jovanovićev predlog da odu zajedno u Gornje Nedeljice, a može u drugoj polovini oktobra, ali i pozvao je njega da s njim obiđe izgradnju puteva, „da vidite kakve probleme imamo”. Istakao je: „Svi bi puteve, samo da kamen ne bude iz njihove opštine, nego iz neke druge. Što se tiče ’Rio Tinta’, mislim da smo napravili najveću grešku, uništili smo budućnost Loznice, celog Jadra, zapadne Srbije, slušajući vas. Ja sam kriv, trebalo je da tražimo od Nemaca najbolje nivoe zaštite životne sredine i da podignemo broj stanovnika Loznice na 150.000, a on će pasti sada na 50.000. Eksploatacija litijuma bila je velika šansa za Srbiju.”
Aleksandar Mirković (SNS) rekao je da su opozicionari sednicu videli kao poligon za razračunavanje s predsednikom Aleksandrom Vučićem. Izrazio je nezadovoljstvo što niko u ova dva dana nije rekao ništa o izveštaju, osim da ima puno prideva i da se koristi reč državni vrh, a da se niko od opozicije nije postavio u kožu ljudi koji žive na KiM. Istakao je: „Pravci u kojima ste se kretali veoma su opasni, predstavnike Srba ste nazivali ubicama i kriminalcima, time ste dali novu municiju Albinu Kurtiju, za marifetluke da može da kaže – eto i u Beogradu ih neki smatraju kriminalcima.”
Celodnevna rasprava protekla je u sličnom tonu kao ove poslednje.
O ulozi skupštine u rešavanju pitanja KiM i referendumu
Vladeta Janković (NS) kazao je da je nekada u parlamentu postojalo jedinstvo o KiM, „jer je država imala stručni tim za pregovore o KiM koji su pored predsednika i premijera, činili i ministri i predstavnici Srba sa KiM, crkve, stručne javnosti” i pitao predsednika Aleksandra Vučića može li skupština da se više uključi u rešavanje ovog problema, makar preko resornog odbora. Nešto slično je predložio i Miloš Jovanović, lider NDSS-a, a predsednik Vučić je kazao da nema ništa protiv toga, da mu je lakše da još neko preuzme teret, ali da zna kako to izgleda, „ali nije problem, uključićemo skupštinu više”.
Vladeta Janković tražio je od predsednika da demantuje da je usvojio uslov da se „sa Kurtijem razgovara na bazi reciprociteta, jer to načelo važi samo između država”. Istakao je: „Pominje se sveobuhvatna normalizacija, potpisivanje sporazuma ili model dve Nemačke, te je krajnje vreme da se kaže šta to znači. Svaki termin znači priznanje, makar se ne pominje eksplicitno.”
Zamolio je predsednika da se obaveže da pre nego što išta potpiše, izađe pred poslanike, a Vučić mu je odgovorio da je njemu lakše ako uključi skupštinu, ali da misli da se tako nikad neće napraviti dogovor.
Dodao je da je to sa Kurtijem dezinformacija i istakao: „Ja sam Kurtiju rekao da priču o reciprocitetu može nekom drugom da priča. Mene te tvoje gluposti ne interesuju, ponovio sam mu deset puta. Što se tiče pojma sveobuhvatna normalizacija, on je upisan u pregovaračko poglavlje 35, da u tom terminu Albanci i EU podrazumevaju neku formu priznanja direktnog ili indirektnog, ali Srbija to ne podrazumeva. Albanci ne kriju da žele članstvo u UN i ne odustaju, ali mi se s tim ne slažemo. I na kraju, za vreme mog mandata ne pada mi na pamet da potpisujem ništa bez referenduma i skupštine.”
Odsustvo saglasnosti i odgovori kao problem
Izrazivši i danas žaljenje zato što je „rasprava pokazala da se ne može postići ni elementarna saglasnost oko KiM”, predsednik Aleksandar Vučić rekao je da je, umesto podrške tom važnom pitanju, imao priliku da čuje brojne gadosti. Istakao je: „Jasno je da ne možemo da postignemo ni elementarnu saglasnost da je KiM Srbija, ni oko izveštaja koji je faktografski. Ipak će većina morati da pokaže odgovornost i da to izglasa”, rekao je predsednik.
„Mogu da kažem, na kraju, da mi je žao što niste glasali za izveštaj, a narod nek zaključi šta je čuo. Neću da dozvolim da nas bijete, bijete i bijete, a ne zaslužujemo to znajući koliko se borimo za našu Srbiju, naše KiM i to neću da vam dozvolim.”
Kazao je da mu je važno što je imao priliku da odgovori na „svaku besmislicu poput ubistva Olivera Ivanovića i Vladimira Cvijana”. „Ne može se svima ugoditi, jer neki kažu – dobro je što je došao, a drugi – što si došao, što govoriš. Izgleda da je problem što neću da ćutim. Došao sam što ste tražili, izgleda niste očekivali da mogu da odgovorim i da imam mnogo više argumenta nego što ste mislili. Dok sam živ, boriću se za KiM u Srbiji, za bolju Srbiju, a oprostiću sebi sve što sam i vama.”

Podrška državi za pregovore, KiM nije tema za strančarenje
Poslanik SNS Goran Vesić pozvao je večeras poslanike da podrže izveštaj o KiM, i vladu i predsednika Srbije u pregovorima sa Prištinom, jer neće biti lako izboriti se za interese naše zemlje, dodajući da ovo nije tema za „strančarenje”, prenosi Tanjug.
Vesić je u parlamentu konstatovao da bi, da su poslanici i pre 100 ili 150 godina, u različitim sazivima parlamentana raspravljali o KiM, situacija bila manje-više ista, i da bi se i tada pričalo i pritiscima i iseljavanju Srba.
Ipak, kaže, bilo bi nekorektno da se ne konstatuje da je pozicija naše države danas, kada su u pitanju pregovori, bolja, pre svega zbog toga što je 18 zemalja proteklih godina povuklo priznanje tzv. Kosova.
„A, čuli smo od predsednika da ima još sedam, a možda i osma nota o povlacenju priznanja. Prvi put većina zemalja Ujedinjenih nacija, od 197, ne priznaje tu samoproglašenu nezavisnost. To je pobeda Vučića i Srbije. Olako smo prešli preko toga. A, da je bilo lako, neko bi to uradio ranije”, rekao je Vesić.
Ukazao je da Vučić nije odbio nijedan razgovor, naprotiv, išao je i na one najbesmislenije, i borio se za interese Srbije, dodajući da Briselski i Vašingtonskiu sporazumi nisu idealni, ali su najbolje što imamo.
„Što ih Priština ne sprovodi, ako su dobri za njih, a ne za Srbije. Što ne formiraju ZSO”, upitao je Vesić.
Kaže da je najvažnije i velika pobeda što Srbi na KiM govore jednim političkim glasom, iako bi mnogi da se Srbi podele.
Rekao je da mu je tokom sednice uši zaparala ocena da je „Otvoreni Balkan” privatna inicijativa Vučića i Edija Rame.
„Ugled predsednika Srbije i sve snažnija pozicija zemlje doveli su do toga da on može legitimo da postavi i pred zemlje koje priznaju samoproglašenu nezavisnost KiM politicke, istorijske, kulturne i ekonomske interese Srbije”, rekao je Vesić.
Govorio je i o ulaganjima i imovini Srbije na KiM, navodeći da je Srbija u 60 godina uložila više od 17 milijardi dolara u putnu, energetsku i telekomunikacionu infrastrukturu na KiM, što znači da polaže legitimno pravo na bar 80 odsto svih infrastrukturnih i privrednih kapaciteta na KiM.
„Gazivode su srpska imovina, gradila ih beogradska Hidrogradnja. Da bi se formiralo jezero raseljeno je srpsko stanovništvo iz Ibarskog Kolašina. Potopljeno je više od 600 domaćinstava, dve crkve i četiri groblja… Izgradnja Gazivoda finansirana je iz kredita MMF, a neke od tih kredita Srbija i dalje vraća međunarodnim kreditorima”, rekao je Vesić.
Naveo je i da Srbija zemlja od 2002. godine do danas otplatila više od 700 miliona evra kredita kojima su građena preduzeća na KiM, a do 2041. godine će platiti 930 miliona evra, ukupnog duga.
„Iz tih kredita gradilo je„Kosovo B”, kop „Belaćevac”, deo Trepče, Fabrika akumulatora, Fabrika baterija u Gnjilanu i „ Feronikl”, „Balkan” u Suvoj Reci, Industriju sintetičkih vlakana „Printeks” u Prizrenu, Fabriku šavnih cevi u Uroševcu, Fabriku radijatora u Gnjilanu… Taj dug je naša tapija nad imovinom na Kosovu”, rekao je Vesić.
On je naveo da je mnogo laži izneto o Vučiću ovih dana, a jedna se odnosi na njegovo ponašanje kada je ubijen Zoran Đinđić.
Vesić je rekao da je on tog 12. marta, prvi ušao u praznu zgradu Vlade Srbije, te da zna sa kim se čuo u tih nekoliko sati, a među njima je bio i Vučić.
„Znam koliko mu je bilo teško. Zato što je odgovoran, zato je što je znao kakva je to nesreća za državu i zato što je čovek”, rekao je Vesić.
On je pozvao poslanike da podrže izvestaj, aktivnosti predsednika i vlade u pregovorima i da budu jedinstveni.

Vučić: Ponosan sam na Briselski sporazum
Predsednik Srbije Aleksandar Vučić poručio je u Skupštini Srbije da je ponosan na potpisivanje Briselskog sporazuma, jer zna u kakvim je okolnostima donet.
Odgovarajući na izlaganje predsednika Nove Demokratske stranke Srbije Miloša Jovanovića, Vučić je u raspravi o KiM istakao da on nije napadao vlast 2008, jer nije imao podatke, kao ni 2004. ali da je reakcija tadašnje vlasti bila očajna.
„Proterali su 4.000 ljudi i uništili 35 crkava na KiM, a jedino što smo uradili bilo je da pokušamo da zapalimo džamiju. To je bio rezultat užašno loše politike”, poručio je Vučić Jovanoviću.
On je rekao da je ponosan na Briselski sporazum, iako zna da nije najsrećniji za Srbiju.
„Ništa slatko nema u tom sporazumu ali je on sprečio uništenje Srbije i doneo vreme i ekonomski oporavak, i strahoviti, najveći u istoriji ekonomski napredak od kako postoji Srbija u smislu zaposlenosti i rasta BDP. Uspeli smo da izvedemo reforme i smanjimo stopu javnog duga”, rekao je Vučić.
On je dodao da je to bilo vreme bede, uništene vojske kada smo imali samo jedan MIG 29.
„Sada kažete gađaćemo ih iz helikoptera, a tada ga nismo imali, jer vi niste kupili nijedan helikopter. Samo da znate - kupujemo još 11 MI 31 sa Kipra”, najavio je Vučić.
Jovanović je rekao da Srbija prema Prištini više ne treba da pravi ustupke, ni da uzmiče, a da je za jedinstvo potrebno znati šta je cilj i kako do njega doći.
On je rekao da poslanici Nade neće glasati ni za ovaj izveštaj o stanju na Kosovu, ni za buduce izveštaje, i podsetio da poslanici DS S od jednostranog proglašenja nezavisnosti Kosova u februaru 2008. godine nisu glasali ni za jedan dokument, i da su jedini bili protiv Briselskog sporazuma.
Situacija u Sirinićkoj župi teška, ulažemo u Štrpce
Predsednik Aleksandar Vučić izjavio je večeras da je situacija u Sirinićkoj župi, na KiM, posebno teška, a ljudi koji tamo žive trpe velike pritiske, ističući da, i pored svih pritisaka, na Brezovici ništa nije predato Albancima.
On je zahvalio poslanici Narodne stranke Sandi Rašković Ivić na korektnom istupu, koja je govorila o Brezovici, ističući da Srbija ništa nije predala Albancima na Brezovici, iako postoje orgomni pritisci, jer Priština Brezovicu smatra nečim što je u njenoj nadležnosti.
Preneo je da protiv 98 Srba u Privremenom organu Štrpca, koji je pod kontorlom Srbije, albanske vlasti vode istragu, a niko se od njih nije povukao, već, kaže, ljudi trpe istrage, pritiske i moguće kazne.
Naveo je da u hotelu „Narcis” na Brezovici i dalje radi 170 ljudi, koji su uz dopuštenje Beograda, preko kosovske agencije, prijavili Srbina za direktora, da bi sačuvali radna mesta.
Vučić je istakao da je Srbija uložila 15 miliona dinara za žičare, poslala novu opremu, 45 miliona dinara za vodu, 20 miliona dinara za subvenije za ski centar, te da je obnovoljen vrtić u Jaževcu, u opštini Štrpce.
„U Štrpcu, je posebno teška situacija. Priština želi da kriminalizuje svakog Srbina, koji može da drži srpski narod. Ljudi se u Sirinićkoj župi drže tvrdo i čvrsto koliko je moguće”, rekao je Vučić.
On je ukazao da mu je žao što poslanici nisu vodili računa o tome šta sve vlast čini za državu danas, te da za dva dana, skoro 20 sati u skupštini, sluša argumente zašto neki ne žele da glasaju, a da, kaže, nije čuo - nijedan.
„Albanci i njihove političke strukture i mediji, jedva su dočekali to i to je stvar u kojoj smo pokazali nezrelost, neodgovornost i nesposobnost da prevaziđemo lične i stranačke odnose i da postupimo prirodnije”, rekao je Vučić.
Rekao je i da nije čuo alternativna rešenja, osim lekcija o demokratiji i to kako vlast ništa ne valja.
Na konstataciju Dejana Šulkića iz Nade, da neće podržati izveštaj, jer, kako je rekao, nema obrazloženja, Vučić je rekao da mu je iz toga jasno da Šulkić taj izveštaj nije ni pročitao.
Ukazao je da je u izveštaju pobrojano sve što je urađeno, analiza pregovaračkog procesa, akivnosti na pregovorima, o ZSO, policiji, pravosuđu, energetici, telekomunikacijama, matičnim knjigama, katastru...
„Sve smo pobrojali, a onda smo krivi. Ali, ne zato što smo pregovore prebacili iz UN u EU, jer su za to krivi oni. Oni su tražili, menjali, o tome nisu ni Ruse obavestili, uradili netransparentno... A, onda kažu - Vučiću, ti si kriv, jer si u kampanji rekao da veruješ EU. I to je, kao ozbiljna diskusija”, rekao je Vučić.
Srbija je na putu EU, a da li im verujem - ne, ništa im ne verujem i nikada nisam rekao da im verujem, rekao je Vučić i dodao da bi neki želeli da opravdaju sebe, ali im teško ide sa argumentima.

Priština će likovati, jer nismo jedinstveni
Poslanica Socijalističke partije Srbije Snežana Paunović izrazila je danas žaljenje što će Priština likovati nakon ove posebne sednice parlamenta posvećene KiM, jer nema jedinstva.„Čuće se iz Prištine likovanje, govoriće kako nismo jedinstveni, jer su oni kada je reč o Srbima uvek jedinstveni. To je razlika između nas i njih, jer nikada nismo stavili nacionalni interes ispred ličnog, partijskog, ispred politikanstva”, rekla je Paunović koja je izbegla sa KiM sa, kako je rekla, onih 250.000 Srba.
Naglasila je da nije dobro da se rasprava svede na to ko je kriv, Slobodan, Petar, Marko, Aleksandar...
Dodala je da ne može da zameri predsedniku na politici prema KiM koju vodi, jer nema alternative.„Obraz mi ne dozvoljava da vam zamerim na tome što radite, jer nemam alternativu”, rekla je ona i naglasila da je najvažnije da Srbija uvak ima većinu da zaštiti svoj narod i Prištini kaže „niste nezavisni”.
Poslanica Narodne stranke Sanda Rašković Ivić ocenila je da sada nije trenutak da se raspravlja o Izveštaju i dodala da bi bilo dobro da se prethondno usvoji državna platforma o KiM koja bi dobila konsenzus.„Važno je da se potrudimo da nađemo zajedničko rešenje, važno je da se formalizuje „stop politici Kosovo u UN”“, rekla je ona i naglasila da je zato lično srećna što je predsednik obećao da će pisati Moskvi i Pekingu i zatražiti da stave veto ako dođe do toga da Kosovo uđe u UN, prenosi Tanjug.
Dodala je da je bila u Štrpcu i da je saznala da je predsednik opštine već sedam meseci u zatvoru, da opština ne radi što nije pomenuto u Izvestaju.„Nije rečeno šta će biti urađeno da opština u tako velikoj enklavi proradi”, rekla je ona i zamolila da se proveri da li su Skijališta Srbije i hotel Narcis prepušteni Albancima, dodajući da u izveštaju nije ispraćena ni sudbina 20-ak fabrika čija je gradnja najavljena.

RIK proglasio liste za izbore za nacionalne savete nacionalnih manjina
Republička izbora komisija (RIK) danas je proglasila izbornu listu „Složno za Bunjevce - doktorka Suzana Kujunžić Ostojić” za neposredne izbore za članove Nacionog saveta bunjevačke nacionalne manjine.
Na toj listi je 18 kandidata za te izbore, koji će biti organizovani 13. novembra, rečeno je na sednici RIK-a.
RIK je proglasio i izbornu listu „Sandžačka demokratska partija - Husein Memić” za članove Nacionalnog saveta bošnjačke nacionalne manjine.
RIK je ranije proglasio izbornu listu „Ruska stranka - Slobodan Nikolić” za članove Nacionalnog saveta ruske nacionalne manjine.
Proglašena je i izborna lista „Rusinska budućnost” za članove Nacionalnog saveta rusinske nacionalne manjine.
Izborna lista „Bunjevci za Suboticu i svoja prava - Zajedno. Tamara Babić” za članove Nacionalnog saveta bunjevačke nacionalne manjine takođe je proglašena.
Proglašena je i izborna lista „Mađarska sloga” za izbore za članove Nacionalnog saveta mađarske nacionalne manjine.
Izborna lista „Zajedno za Vojvodinu” Olena Papuga za izbore za članove Nacionaplnog saveta rusinske nacionalne manjine je takođe proglašena.
Proglašena je i izborna lista „Rusini zajedno” za izbore za članove Nacionalnog saveta rusinske nacionalne manjine.
Izborna lista „Svim srcem za Poljake” za izbore za članove Nacionalnog saveta poljske nacionalne manjine je takođe proglašena.
Proglašena je i izborna lista „Srbija za Rome” zajedno možemo sve” za članove Nacionalnog saveta romske nacionalne manjine.
Izborna lista „Srbija za Vlahe” Zajedno možemo sve” za članove Nacionalnog saveta vlaške nacionalne manjine je takođe proglašeno.
Ministarka za ljudska i manjinska prava i društveni dijalog Gordana Čomić je početkom septembra raspisala za 13. novembar izbore za članove nacionalnih saveta 23 nacionalne manjine.
Ona je kazala da će se 13. novembra, na neposrednim izborima birati članovi saveta 19 nacionalnih manjina, dok će četiri manjine - goranska, makedonska, hrvatska i crnogorska, birati predstavnike putem elektorske skupštine.

Brnabić i Žiofre o evropskom putu Srbije
Predsednica Vlade Ana Brnabić razgovarala je danas sa šefom Delegacije Evropske unije u Srbiji Emanueleom Žiofreom o napretku Srbije u procesu evrointegracija i drugim aktuelnim temama.

Predsednica vlade istakla je da za našu zemlju punopravno članstvo u Evropskoj uniji ostaje jedan od spoljnopolitičkih prioriteta i izrazila uverenje da će podrška i saradnja sa partnerima iz Evropske unije nastaviti da daje vidljive rezultate, posebno u konkretnim oblastima, poput zelene agende.

Kada je u pitanju energetska bezbednost, premijerka je navela da je rok za izgradnju gasnog interkonektora između Srbije i Bugarske naredne godine, ali da su u planu i drugi elektroenergetski projekti.

Šef Delegacije EU u Srbiji Emanuele Žiofre rekao je da će novi gasni interkonektor sa Bugarskom značajno povećati količinu gasa i obezbediti čistiju životnu sredinu. Sprovođenjem ovog projekta, kako je naveo Žiofre, Evropska unija će nastaviti podršku Srbiji i Zapadnom Balkanu, u cilju daljeg poboljšanja energetske infrastrukture i bezbednosti.

Govoreći o pitanjima medija i bezbednosti novinara, šef Delegacije EU u Srbiji rekao je da je veoma važno što je Radna grupa za bezbednost i zaštitu novinara, kao i cela medijska zajednica, brzo reagovala u slučaju pretnji koje su upućene urednici i novinarima OK radija u Vranju.

Brnabić je u razgovoru rekla da će prioritet Vlade u narednom mandatu biti usvajanje seta medijskih zakona, pre svega Zakona o javnom informisanju i medijima i Zakona o elektronskim medijima, kao što je predviđeno Medijskom strategijom.

Premijerka i ambasador Žiofre razgovarali su i o mogućnostima da Srbija ubrza i poveća efekte finansijske pomoći EU kroz IPA 3 program.

Žiofre je ponovio značaj toga što se Evroprajd održava u Srbiji, prvi put u Jugoistočnoj Evropi, ali i razočaranje EU odlukom Ministarstva unutrašnjih poslova da zabrani rutu šetnje Evroprajda i izrazio nadu da će rešenje biti pronađeno kako bi u subotu mogla da se održi u miru i bezbednosti.

Brnabić je ocenila da je saradnja sa Delegacijom Evropske unije izuzetno dobra i izrazila uverenje da će se nastaviti na istom nivou i u novom mandatu Vlade Srbije.

Vulin Miketiću: Dileri i ubice optužuju onog ko ih je uhapsio
Ministar unutrašnjih poslova Aleksandar Vulin odgovorio je danas na laži i uvrede koje je na njegov račun izneo poslanik poslaničke grupe Moramo - Zajedno Đorđe Miketić na posebnoj sednici Skupštine Srbije posvećenoj raspravi o Kosovu i Metohiji, saopšteno je iz MUP-a.
„Velja Nevolja, Marko Mesar i poslanik Miketić pričaju da sam narko-diler. To kriminalci govore o onom ko ih je uhapsio i glupan u ulozi narodnog poslanika koji ponavlja ono što Mesar i Nevolja govore. Zanimljivo da za dilovanje dileri i ubice optužuju onog ko ih je uhapsio, bez straha od onog što imaju da kažu, a sa njima i narodni poslanik Miketić. Drago mi je što je pokazao ko su mu izvori informacija i mere za istinu. Velja Nevolja, Marko Mesar i Miketić na istom zadatku, sa istim neprijateljima, sličan se sličnom raduje”, izjavio je Vulin, komentarišući laži i uvrede koje je na njegov račun izneo Miketić u parlamentu, navodi se u saopštenju MUP-a.

Vučić: Neću potpisati
Predsednik Aleksandar Vučić poručio je danas da neće priznati nezavisnost Kosova, ni porsredno ni neposredno, ni direktno ni indirektno, niti će potpisati bilo kakva dokumenta štetna po Srbiju, ili bilo šta što bi moglo da doprinese rušenju integriteta države ili da je zauvek ograniči na nešto što nije Republika Srbija, već mnogo manja teritorija.

Vučić je tako odgovorio na pitanja poslanika „Ujedinjenih“ Vladete Jankovića u toku skupštinske rasprave o KiM.

Janković ga je pitao da li je moguće da se Skupština na neki način uključi u rešavnje problema KiM, da li je tačno da je u poslednjem razgovoru sa Aljbinom Kurtijem usvojio njegov uslov da se razgovara na bazi reciprociteta, te da mu objasni šta znače pojmovi sveobuhvatna normalizacija, međusobno obavezujući sporazum ili „model dve Nemačke“, jer sve to, po njegovom uverenju, znači priznanje Kosova, makar se ono ne pominjalo eksplicitno.

Predsednik je odgovorio da nema ništa protiv da se uključi i parlament, jer bi njemu samom bilo lakše, ali da se boji da će to doprineti da ne budemo efikasni u rešavanju problema i da neće biti šanse da se da dođe do dogovora oko bilo čega, već da će se ići ka sukobu sa Albancima.

Kada je reč o tome da je pristao na Kurtijev reciprocitet, Vučić je istakao da je to potpuna defiznformacija, te da mu je, upravo suprotno, rekao da to što govori, može nekom drugom da priča, jer su to gluposti.

„I to sam ponovio 10 puta, kao i Šaipu Kamberiju juče. To u lice kažem njima i vama pred javnosti“, rekao je Vučić.

Na pitanje oko priznanja, konstatovao je da je Janković pomenuo tri različite stvari, od kojih je termin „sveobuhvatna normalizacija“, sintagma upisana u pregovarački okvir, u Poglavlje 35, kada smo otvarali pregovore sa EU.

Tada je, dodaje, uzet jedan uopšten termin, kojim oni smatraju direktnu ili indirektnu formu priznanja, dok mi, kaže, govorimo da to nije to, pa se svi prave da ne razumeju šta ko misli.
Model dve Nemačke za Kosovo
Model dve Nemačke, dodao je Vučić, ne podrazumeva formalno priznanje naše vlade, ali kojim druga strana misli da ćemo im dozvoliti ulazak u UN.

„Ne pada mi na pamet da potpisujem bilo šta ne bez skupštine, nego bez naroda. Bilo šta od toga, mora na referendum, da se pita narod. A, pošto od posla nema ništa... Što se mene tiče, ni posredna ili neposredna, ni direktna ili indirekta nezavisnost Kosova. I ne tražim ''smokvin list'' za pokrivanje neke strašne istine ili da bih spasao sebe“, rekao je Vučić.

Poručio je da mu ne pada na pamet da potpisuje bilo kakva štetna dokumenta niti bilo šta što bi moglo da doprinese rušenju integriteta zemlje, ili da je zauvek ograniči na nešto što nije Republika Srbije, već mnogo manja teritorija.

Janković je rekao da on izveštaj o KiM neće podržati zato što smatra da je nečitak, vrlo često nerazumljiv i zakasneo.

On je naveo i da je jedinstva bilo u periodu kada je pred skupštinu dolazio tim stručnjaka, koji je vodio pregovore, koji je predstavljao šta je učinjeno i šta se namerava, tražio saglasnost i dobijao je od parlamenta, uključujući i SRS, i kasnije SNS.

To je, dodao je, bila „impresivna demonstracija nacionalnog jedinstva“, i donelo je rezultat, navodeći da je to period kada je beležen rast od 6,5 odsto, bilo slobode štampe, fer izbora, kada je životni standard rastao, te da je oboren Ahtisarijev plan pred SB UN, a međunarodna zajednica dovedena u položaj da isforsira proglašenje nezavisnosti Kosova, što je, kaže, čitav slobodni i razumni svet osudio.

Vučić je na to odgovorio da se u vreme kada se taj tim stručnjaka borio, Srbija nije izborila ni sa čim, već je to, kaže, vreme naših najvećih gubitaka, iako ni '90-e nisu bile dobre za zemlju.

Dodao je da je od 2000. krenuo raspad države, pa državne zajednice, da bi 2006. Crna Gora donela odluku da postane nezavisna, dok se 2004. desio pogrom Srba na KiM, a 2008. Kosovo jednostrano proglasilo nezavisnost.

„Kada govorite o našem patriotizmu i razumevanju obaveza, ponosan sam na to. Lično me je zvao Nikitović, Tomislav Nikolić je razgovarao sa Vojislavom Koštunicom, i za sve što su nas pozvali, učinili smo. Pozvali članstvo i narod, i nije nam bilo teško, misleći da je sve što učinimo za zemlju, bolje, nego da idemo protiv vlasti, ikao nismo imali baš lepo mislljenje o njoj. To je bila naša dužnost, nismo na to gledali kao na uslugu“, rekao je Vučić.

Dodao je da je već razgovarao i sa SPC, sa Nacionalnim knventom, predsednikom SANU, da svi oni imaju različite stavove, a na komentar o slobodi štampe, odgovorio:

„Nemojte o tome, molim vas. Nije postojala nijedna novina, ni TV, ni srpski N1, Nova S, nijedna TV na kojoj je mogao bilo ko bilo šta da kaže, a 2009. usledila je najgora reforma pravosuđa. A, još gore od toga je pitanje životnog standarda i ekonomije, posebno 2008. godine, kada je 400.000 ljudi ostalo bez posla, a fabike unistštene. Samo da se ne vraćamo u taj životni standard“, rekao je Vučić.

Selaković: Srbija želi da unapredi odnose sa Gvinejom Bisao
Ministar spoljnih poslova Nikola Selaković sastao se danas u Luandi sa predsednikom Gvineje Bisao Umarom Sisokom Embalom.

Selaković je u razgovoru istakao da u međunarodnim odnosima Srbija ostaje dosledno posvećena principima Ujedinjenih nacija, na kojima je svojevremeno nastao Pokret nesvrstanih zemalja, i da danas uspešno na tim osnovama obnavlja i gradi odnose sa afričkim zemljama.

Selaković je upoznao sagovornika sa stavovima Srbije po pitanju važnosti očuvanja multipolarnosti i poštovanja međunarodnog prava, kao i sa načinima na koji se bori za očuvanje svog teritorijalnog integriteta i suvereniteta.

Informisavši predsednika Gvineje Bisao o stanju u dijalogu Beograda i Prištine i položaju srpskog naroda na Kosovu i Metohiji, Selaković je istakao da je Srbija posvećena miru i stabilnosti u regionu i kompromisnom i obostrano prihvatljivom dogovoru.

Šef srpske diplomatije upoznao se sa prilikama u Gvineji Bisao i izrazio želju za unapređenje odnosa Srbije sa tom državom.

Selaković je u razgovoru izneo ekonomske pokazatelje o Srbiji i istakao da je naša zemlja spremna da sa državama i narodima Afrike deli svoja iskustva u oblastima kao što su poljoprivreda, infrastruktura, obrazovanje, i da sa afričkim prijateljima i partnerima želi da gradi odnose bazirane na obostranoj podršci, uvažavanju i razumevanju.

Ministar boravi u Angoli, gde će u svojstvu specijalnog izaslanika predsednika Srbije, sutra prisustvovati inauguraciji predsednika te države Žoaa Manuela Gonsalveša Lourensa. Selaković će tokom boravka u Luandi imati i niz susreta sa zvaničnicima Angole, kao i predstavnicima drugih država koji prisustvuju inauguraciji.

Povlačenja priznanja Kosova neće stati
Predsednik Srbije Aleksandar Vučić rekao je danas u Skupštini, odgovarajući na izlaganja narodnih poslanika, da povlačenje priznanja nezavisnosti Kosova predstavlja način da se očvrsne pregovaračka pozicija i najavio da će Srbija na tome nastaviti da radi.

"To nije fudbalska utakmica u kojoj uspevate nešto da izgurate, već time pokušavate da očvrsnete pregovaračku poziciju. Jasno je da u zapadnim zemljama nećemo moći da promenimo mišljenje. Priština je od SAD tražila da utiče na Vijetnam i Keniju, to sada prvi put kažem. Pokušaću da stupim u kontakt sa novim predsednikom Kenije i nadam se da i sa našim prijateljima iz Vijetnama možemo da razgovaramo“, objasnio je on.

Vučić je kazao da su time urađene velike i važne stvari kojom možemo da održavamo našu poziciju.

„I za to smo napadani, jer su govorili da smo davali oružje i nešto drugo. Radili smo na otpriznavanju i nastavićemo“, podvukao je on.

Istakao je da je tačno da želimo normalizaciju odnosa sa Prištinom bez priznanja, iako je to teško definisati, jer svaka strana na to gleda na drugačiji način.

Kritikovao je što u Skupštini neki poslanici govore samo ono što im se sviđa, samo sa ciljem da se dopadnu gledaocima, nebitno da li je to realno ili ne.

„To što neko priča možemo bez Evropljana i Amerikanca, kako da živimo u svetu bez Evrope i Amerikanaca. Potrebne su nam investicije i da ne budemo zatvorena, već država otvorena prema svima“, objasnio je Vučić.

Na izjave poslanika opozicije konstatovao je da su iskoristili svoje vreme da bi govorili o svim drugim temama, ali ne i o Kosovu.

„Litijum jeste budućnost, ali ne naše zemlje, jer smo našu šansu propustili zbog neodgovorne politike. Litijum je budućnost Nemačke i drugih, samo ne naša, jer smo imali ljude koji su govorili o nečemu o čemu ništa nisu znali“, naglasio je on.
Lončar spasao nebrojeno života
Vučić je, poslaniku koalicije „Moramo - Zajedno“ Đorđu Miketiću, poručio da je izneo najteže uvrede i klevete govoreći o predstavniku vlasti nazivajući ga doktorom smrti, dilerom droge.

„Ne bi vam se dopalo kada bi govorio o dilerima, a o uživaocima još manje. Po zakonu ne mogu o tome. Optužili ste Zorana Lončara na osnovu pisanja tabloida i društvenih mreža. Znate li koliko je ljudi spasao, koliko je požrtvovan da ode u bolnicu da spašava živote? Zašto je doktor smrt, ko ste vi da ga nazovete tako? Neću da dozvolim da takve laži prođu bez odgovora“, istakao je Vučić.
Albanci koriste opoziciju u Srbiji
Poslanicima iz opozicije Vučić je ukazao na neistine koje iznose koriste mediji na albanskom na KiM.

Pokazao je vest koju je objavio prištinski „Reporteri“, a koji je preneo da je jedan srpski poslanik Vučiću rekao da se napio od sreće što je Zoran Ðinđić ubijen.

„Nikada se nisam napio. Prisluškivan sam u vreme vaše vlasti. Vojislav Šešelj me je pozvao iz Haga i pitao šta se desilo. Šešelj me pitao što si tužan, ajde Vučiću. Sve ima zabeleženo“, rekao je Vučić.

Dodao je da je prisluškivan zato što su razgovore Vojislava Šešelja iz Haga vodili kao razgovor sa ekstremistom.

Konstatovao je da albanski mediji nisu preneli šta je rekao Vučić, jer on predstavlja državu, a trebalo je da Skupština bude cela država.

„Našli su one koji će izmišljotinama da hrane njihove medije“, podvukao je on.

„Što se Kosova i Metohije tiče imajte u vidu da će svaka reč izgovareno na pogrešan način biti tumačena od onih koji ne žele dobro Srbiji, a ima ih puno“, upozorio je on.
Naseljenost i privreda
Vučić je na izjavu o prenaseljenosti kao problemu, kazao da se plaši da kod nas to neće biti problem, već nenaseljenost.

„Insistiraćete na tome da je jedino važno kako ćemo da imamo zdravu hranu, a to vas ne brine, već zelite da zaustavite brži napredak Srbije rastom industrije“, rekao je on.

Ukazao je da je poljoprivreda važna u Srbiji, ali da je softverska industrija pretekla u doprinosu.

„Ranije je poljoprivreda činila 10 odsto doprinosa, a softverska industrija 4 odsto, a danas poljoprivreda čini šest odsto, a softverska industrija 10 procenata“, naglasio je on.

Zamolio je one koji kažu da ne mogu da glasaju za izveštaj jer je u pitanju samo izveštaj, da ga obaveste o njihovom predlogu šta treba da se radi.

„Obavezao sam se da ću da pišem pismo, da idem gde god je nešto zagađeno, ajde razmišljajte i izađite iz predizbornih cipela i samo uđite u to šta je što želite svojoj zemlji. Nije pitanje jeste li za vlast ili ne već šta možete da uradite za svoju zemlju“, naglasio je on.

A Miketića je zamolio za izvinjenje za najstrašnje uvrede Lončaru, a ako nisu neistine i uvrede da ode u tužilaštvo i kaže i prijavi ga da je ubica.

Vučić: Žao mi je što nema saglasnosti oko Kosova i Metohije, nemojte Srbe nazivati kriminalcima
Predsednik Aleksandar Vučić izrazio je žaljenje što je i današnja rasprava u parlamentu o Izveštaju o KiM, pokazala da ne se može postići ni elementarna saglasnost o Kosovu i Metohiji, i što je umesto podrške tom važnom pitanju, imao priliku da čuje brojne gadosti.

"Jasno je da ne možemo da postignemo ni elementarnu sagalsnost da je Kosovo i Metohija Srbija, ni oko izveštaja koji je faktografski", rekao je predsednik i dodao da će ipak većina morati da pokaže odogovrnost i da to izglasa”, rekao je predsednik.
10 sati rasprave
Vučić je izrazio žaljenje što je juče na sednici tokom više od 10 sati rasprave i danas, mogao da čuje samo gadosti.

“Mogu da kažem, na kraju, da mi je žao što niste glasali za izveštaj, a narod neka zaključi šta je čuo. Neću da dozvolim da nas bijete, bijete i bijete, a ne zaslužujemo to znajući koliko se borimo za našu Srbiju, naše KiM i to neću da vam dozvolim”, rekao je prdsednik i dodao da mu je važno što je imao priliku da odgovori na svaku besmislicu, poput ubistva Olivera Ivanovića i Vladimira Cvijana.

“Nema gadosti koje niste izgovorili danas, osim što niste rekli da ćete mi ubiti dete”, rekao je Vučić.

Predsednik je dodao da ne može svima da ugodi jer neki kažu - dobro je sto si došao, a drugi - što je došao, što govori …

“Došao sam što ste tražili, izgleda niste očekviali da mogu da odgovorim i da imam mnogo više argumenta nego što ste mislili. Dok sam živ boriću se za KiM u Srbiji, za bolju Srbiju a oprostiću sebi sve što sam i vama”, rekao je predsednik.
Vučić odgovorio poslaniku Aleksiću
Vučić je opoziciji poručio da ne “kriminalizuje” Srbe sa KiM već da predloži nešto po pitanju južne srpske pokrajine što bi bilo vredno, važno i dobro za naš narod i zemlju.

Odgovarajući poslaniku Narodne stranke Miroslavu Aleksiću, Vučić je na posebnoj sednici Skupštine Srbije o KiM rekao da nema problem sa tim što se Aleksić prepozna kada neko govori stvari u kojima se on nikada ne bi prepoznao, kao što je govor poslanika SNS Nebojše Bakareca.

"Samo nemojte da mi govorite o tome da li mogu da slušam ili ne, jer vas slušam dva dana, a nikako nešto da čujem. Nadam se da ću da čujem nešto o KiM šta da uradimo, nastaviću da vas slušam jer sam uveren da je vredno da sedim i pet dana još ako je potrebno da bih nešto čio oko KiM što bi bilo vredno, važno i dobro da uradimo za naš narod i zemlju”, rekao je Vučić.

Naime, Bakarec je rekao da “reciklirani govori, stari devet godina, koji su se čuli od pojedinih poslanika”, neće doprineti rešavanju problema na KiM.

“Kada bi Kurtijevci bili tako poetični kao prethodni govornik (Siniša Kovačević) gde bi nam bio kraj, a Kurtijevu ''poetiku'' smo videli juče kada su pokušali da ubiju oca i sina, Sašu i Nemanju Mitrovića, u selu pored Obilića”, rekao je Bakarec i dodao:

“A što se tiče časnog kneza Potemkina, najveći Potemkin u Srbiji je bio Jeremija Vuk Branković, posle koga su na KiM ostale samo kulise. To je njegov doprinos, a parola Jeremije Vuka Brankovića je juče, danas i sutra u Njujorku, kao i da želi da dobije ulicu u Prištini, naravno od albanske strane”.

Tokom diskusije poslanik Miroslav Aleksić naveo je da je Srpska lista sa Kurtijem u vladi.

“Prozivali ste Tadića koji se rukovao na aerodromu sa Tačijem, a vi sedite i pregovarate sa Tačijem, grlite se sa njima i učestvujete u vlasti sa njima. Napali ste Sinišu Kovačevića samo zato što je rekao par stvari koje vam se ne sviđaju. Taj Siniša Kovačević je ime i van politike, za razliku od vas, gospodine Vučiću koji nemate dana radnog staža van politike”, rekao je Aleksić.

Na to je Vučić rekao da ima 31 godinu radnog staža i da ni u jednoj nije “krao i pljačkao kao neki po lokalnim samoupravama”.

Aleksić je Vučiću rekao da je svaki put kada tumači mišljenje Međunarodnog suda pravde, onako kako ga tumači, Srbima na Kosovu gore, a Albancima bolje.

"Ali ne ovim Srbima na Kosovu za koje brinete kako će da idu kući odavde, oni će odavde da idu helikopterima…”, dodao je Aleksić.

Na to je predsednik Srbije odgovorio:

“Ne kriminalizujte Srbe sa KiM jer se to vama sviđa. Oni helikoptera nisu videli koliko ste vi videli luksuznih hotela i najluksuznijih aviona i to ste uvek uzimali one najskuplje u koje ja nogom nisam kročio i to kao predsednik Republike, a vi jeste kao ministri”.

Za mog mandata Kosovo neće biti nezavisno
Predsednik Srbije Aleksandar Vučić poručio je danas da za vreme njegovog mandata Kosovo neće biti nezavisno.

Replicirajući poslaniku Narodne stranke Siniši Kovačeviću, Vučić je rekao da je on (Kovačević) ponovio svoje izlaganje iz 2013. godine, i da je dobro što će ga dva puta biti u steno beleškama, jer to što je rekao tada i sada, govori o istim pozicijama.

„Sve što ste rekli ovde, upravo je negacija svega što smo slušali dva dana. Dva dana govorite o tome da mi o vama pričao kao o izdajnicima, a čudi me da me niste nazvali kugom, kasapinom ili lažljivcem, kako inače radite. To je vrlo pristojan rečnik za političke protivnike, mada za vas je teško reći politički protivnik, jer ste samo pet stranaka promenili..., a čak su vas izbacili iz stranke koju ste sami osnovali“, rekao je Vučić.

Konstatovao je da je Kovačević govorio o izdajnicima, a da nije pogledao sopstvenu stranku.

„Šta ste uradili sa našim svetim Kosmetom?“, upitao je Vučić.

Naveo je da je tzv. Kosovo proglasilo nezavisnost u vreme vlasti tadašnje Kovačevićeve stranke, a tada je i Međunarodni sud pravde doneo odluku u kojoj se kaže da Priština nije pogazila međunarodno pravo donošenjem deklaranije o nezavisnosti.

„Jeste li se sa - dobrodošao izdajniče, obratili sebi ili svojim stranačkim kolegama? Da vam dozvolim da više volite KiM od mene, neću nikada“, rekao je Vučić.

Dodao je da je na KiM proveo mnogo vremena, zna svako selo, gde ga znaju, a znaju, kaže, i druge, pa se može videti kome daju glasove.

„Oko Potemkinovih sela... Potemkin je potcenjen u istoriji... a, to kome ide na mitinge, gde ste to našli...? Pa vi ne možete da skupite 70 ljudi iz Srbije, gde god idete, potpuno ista lica. Na naš miting dođe 130.000 ljudi“, rekao je Vučić.

Spomenuo je jednu Kovačevićevu objavu, u kojoj, između ostalog, kaže da „hoće da bije“, upitavši ga šta još hoće.

„Toliko o finoći, kulturi, aristorkratiji... Taman koliko ste vi lordovi, mi smo aristokrate“, rekao je Vučić.

Komentarišući spominjanje „lokalnih kabadahija“, ponovo je upitao Kovačevića da li je pogledao oko sebe.

„Vaši predsednici opština su bile najgore kabadahije, ali saglasan sam sa vama, ima mnogo lokalnih kabadahija, i na drugim mestima u državi. To nikada ne možete do kraja da izmenite, ali koliko bude moguće, pokušaćemo. A mnogo smo već promenili“, rekao je Vučić.

Rekao je da se po pitanju KiM, slaže sa Kovačevćevom rečenicom o teretu koji će biti neravnomerno raspoređen.

„Uvek sam spreman da analiziramo rezultate. Daću sve od sebe i za vreme mog mandata Kosovo neće biti nezavisno. A, onda da izmerimo rezultate vašeg i mog mandata. Krivica će biti neravnomerno raspoređena. Mnogo više na vašoj, nego na mojoj strani“, rekao je Vučić.

Aleksandar Vučić i Efraim Zurof razgovarali o daljim inicijativama očuvanja sećanja na žrtve nacizma
Predsednik Republike Aleksandar Vučić sastao se sa direktorom Centra “Simon Vizental” Efraimom Zurofom, sa kojim je razgovarao o konkretnim inicijativama u cilju očuvanja sećanja na žrtve nacističkog režima, kao i o projektu podizanja memorijalnog kompleksa na Starom sajmištu, koji bi bio posvećen žrtvama nacističkog režima po ugledu na Jad Vašem u Jerusalimu.

Predsednik je zahvalio gospodinu Zurofu na doslednoj i neumornoj borbi i predanom radu na rasvetljavanju zločina počinjenih u Drugom svetskom ratu, kao i na tome što se sa ogromnom posvećenošću i dalje bori za jasnu osudu ustaških zločina.

Naglasio je da se tom borbom daje nemerljiv doprinos pravdi koju žrtve zaslužuju, ali i sprečavaju opasne pojave istorijskog revizionizma koje su sve vidljivije.

„Ugled Vaše institucije i Vas lično doprinosi ozbiLjnijem sagledavanju istorijskih činjenica i opreznijem nastupu onih koji neprestano rade na umanjivanju, čak i negiranju stradanja srpskog naroda“, istakao je Vučić.

Dodao je da saosećanje koje delimo ujedno predstavlja i podsetnik da nikada ne zaboravimo šta se zaista događalo tokom Drugog svetskog rata.

„Zahvalio sam gospodinu Zurofu i na snažnoj argumentovanoj reakciji nakon zabrane da posetim spomen-kompleks u Jasenovcu, kojom je podržao moje pravo da to uradim, kako sa ljudske, tako i sa državničke strane“, poručio je predsednik i dodao da su nepriznavanje zločina i njihovo osporavanje neprihvatljivi u svakom civilizovanom društvu.

Vučić je istakao da je Srbija kao i uvek odlučna u borbi protiv antisemitizma, što je do sada u više navrata pokazala na konkretan način, ne samo time što je bila prva zemlja koja je donela Zakon o restituciji, odnosno povratu imovine jevrejskim porodicama, već i pokretanjem niza inicijativa i projekata u cillu očuvanja sveobuhvatnog sećanja na žrtve nacizma.

„Srbija je usvojila zakon o Memorijalnom centru Staro sajmište radi ispunjavanja dužnosti i trajnog pamćenja i spomena žrtvama holokausta, genocida, okupatorskog terora i zločina“, podsetio je predsednik i dodao da naša zemlja nastavlja da čini sve kako bi svaka žrtva ostala upamćena.

Sagovornici su se saglasili da naše tradicionalno istorijsko savezništvo predstavlja i večitu sponu u sećanju na zločine koji su počinjeni protiv srpskog i jevrejskog naroda, te da će se u tom smislu postojeća saradnja produbiti i proširiti i na brojne druge projekte i inicijative.

Razgraničenje sa Albancima i srpsko ujedinjenje
Ministar unutrašnjih poslova Aleksandar Vulin kaže da je jedina trajna garancija mira na Balkanu "razgraničenje Srba i Šiptara na Kosovu i Metohiji".
Komentarišući dešavanja na posebnoj sednici Skupštine Srbije o Kosovu i Metohiji i "napade i laži poslanika opozicije da predsednik Vučić i država Srbija nemaju politiku za KiM", Vulin tvrdi da "dokle god su Srbi na Kosovu i Metohiji taoci zločinaca iz Prištine i dokle god država Srbija nema svakodnevnu praktičnu mogućnost da uredi njihov život, da ih zaštiti i čuva, sve do tada će i država Srbija biti ucenjena i zaustavljana u svakom razvoju i napretku".

"Dokle god ne izborimo razgraničenje na Kosovu i Metohiji, sve do tada nećemo moći da branimo i Republiku Srpsku, Srbe gde god da žive, ali i samu Srbiju. Proces ujedinjenja Srba je počeo i ne može se zaustaviti, ne zato što to žele političari, možda taj proces najmanje žele političari, već zato što je to prirodna potreba srpskog naroda, bar onoliko koliko je političko i svako drugo jedinstvo bilo potreba nemačkog, ruskog, italijanskog, pa i albanskog naroda. Razgraničenje sa Šiptarima na Kosovu i Metohiji je brana Velikoj Albaniji, jer ako se ne dozvoli ujedinjenje Srba neće biti moguće ni ujedinjenje Albanaca", smatra Vulin.

Poručuje da sve što se dozvoli Albancima, mora da se dozvoli i Srbima i da je zato za razgraničenje i srpsko ujedinjenje, "za srpski svet".

Bilčik: Poruka je jasna, proširenje na agendi EU
STRAZBUR – Poruka današnjeg izlaganja predsednice Evropske komisije Ursule fon der Lajen u Evropskom parlamentu je bila jasna, a to je da je proširenje na agendi EU, rekao je izvestilac za Srbiju u Evropskom parlamentu Vladimir Bilčik.
„Poruka je da se proširenje vratilo na agendu EU na veoma fokusirani način. Poslala je jasnu poruku zemljama Zapadnog Balkana, ali i Ukrajini, Moldaviji i Gruziji”, rekao je Bilčik novinarima.
Takođe, dodao je, predsednica EK napravila je razliku između zemalja kandidata i pristupnog procesa.
Bilčik je objasnio da je rekla i da treba ojačati partnerstva sa zemljama sa kojima sarađuje EU, a koje neće biti deo Unije.
„Mislim da je jasna poruka da niko ne dovodi u pitanje proširenje. Istovremeno je bila jasna kada je govorila o proširenju da postoje fundamentalne vrednosti i principi koji se moraju poštovati u procesu. Potrebne su nam snažne demokratije u zemljama kandidatima”, poručio je.
Bilčik je naglasio da je EU spremna da pomogne u tom procesu i s tim u vezi dodao da su poslanici Evropskog parlamenta spremni da se angažuju u Srbiji i pomognu kada Skupština bude spremna i nova vlada bude uspostavljena.
„Glavna poruka je da uslovi moraju biti ispunjeni i da smo spremni da u tome pomažemo intenzivnije. Pandemija je završena, možemo i da se sastajemo intenzivnije. Nema prečica na tom putu. Reforme, reforme, reforme su ključ, a u slučaju Srbije i dijalog sa Prištinom”, rekao je Bilčik.
„Dominantna poruka govora, a i prisustvo supruge predsednika Ukrajine bila je solidarnost i jedinstvo u pomoći Ukrajini i borbi protiv ruske agresije. Očekujemo u tome punu solidarnost svih partnera na Zapadnom Balkanu, uključujući i Srbiju”, naglasio je Bilčik.
Ukazao je da je potreban napredak i na polju usaglašavanja sa politikom EU, te jasne odluke Srbije za put u EU, prenosi Tanjug.

Mali: Zajedno protiv svih oblika diskriminacije
Ministar finansija Siniša Mali izjavio je danas na panelu o ljudskim pravima koji je održan u okviru Evroprajda, da je odluka o održavanju parade ponosa 2014. u Beogradu, kada je bio gradonačlenik, jedna od najboljih odluka koju je ikada doneo.

On je poručio učesnicima da su se Srbija i Beograd promenili i da su otvoreni za takve manifestacije.

"Godinama nismo imali prajd i onda 2014. kada sam postao gradonačelnik Beograda organizovali smo ga i ja sam učestvovao u njemu. Mislim da je veoma važno što je on održan, a ideja je bila da se pokaže da je Beograd kosmopolitski grad, da je nama svaki građanin važan i da smo pritiv bilo kakve vrste diskriminacije", rekao je Mali.

Dodao je da smatra kako je 2022. vreme da "otvorimo svoje umove i pokažemo da smo deo sveta".

"Nadam se da se osećate, ne samo kao kod kuće, nego i da osećate tu otvorenost i gostoljubivost. Nije mi i dalje jasno zbog čega se dešavaju sve te napetosti o kojima razgovaramo na panelu i ne vidim razlog zbog koga manja grupa ljudi ima potrebu za konfliktima. Mislim da se Beograd i Srbija menjaju i mislim da nam događaji kao što je ovaj pomažu da razumemo kako svet danas funkcioniše i kakao izgleda", ocenio je ministar.

On smatra da treba svi zajedno da se borimo protiv svih oblika diskriminacije širom sveta i kaže da je siguran da je i Evroprajd posvećen tome.

Mali je naglasio da je komunikacija jedini način da se prevaziđu problemi i da se izgradi međusobno razumevanje, jer svi živimo u istom gradu, državi i na istom kontinentu.

Naglasio je kako bismo morali više da se družimo kako bismo se bollje razumeli.

"Ja nisam političar po zanimanju, ali mogu da kažem da možemo imati različita mišljenja, ali se moramo poštovati međusobno. To je presudno i tome učim svoju decu. Verujem iz dna duše da je čitava stvar u međusobnom komuniciranju i da moramo da se držimo zajedno i da samo tako možemo da prevaziđemo velike izazove koji se dešavaju, poput kovida, sukoba u Ukrajini i energetske krize", naglasio je Mali.

Primetio je da se svi međusobno razalikujemo po mnogim osnovama i dodao da smo ipak svi ljudi koji se moraju međusobno poštovati.

"Došao sam jutros da vas uverim da su Beograd i Srbija otvoreni i da je to vrednosni sistem koji pokušavamo da stvorimo i negujemo u Beogradu", rekao je Mali na panelu.

On smatra da se poslednjih godina uspelo u nastojanjima da Beograd dobije imidž otvorenog, kosmopolitskog grada i da je Evroprajd ove godine doprineo tom imidžu.

Ocenio je da je tačka preokreta u tom nastojanju bilo održavanje prajda 2014, prvog nakon četiri godine pauze, jer je taj skup bio javan, bez incidenata i da je uputio Beograd i Srbiju u pravom smeru.

"Mislim da je to jedna od najboljih odluka koju sam ikada doneo. Cilj je bio da se pokaže novi imidž Beograda i da su to vrednosti iza kojih stojim, kao i većina Beograđana. Odlično sam se proveo, sreo dobre ljude, ustanovio kanal komunikacije kroz otvaranje Prajd centra i bilo je mnogo dobre energije", prisetio se Mali.

On je učesnicima Evroprajda poručio da bi trebalo da se kao zajednica osećaju sigurno, bez obzira na to što postoje manje grupe koje žele konflikte i dodao da ne zna šta se i zašto dešava u glavama tih ljudi.

"Svet se promenio, ljudi su se promenili, zaista imam utisak da smo napredovali i da možemo normalno da organizujemo ovaj događaj, da možemo slobodno da razgovaramo", rekao je Mali. On je naglasio da Srbija izgrađuje infrastrukturu, da je napredovala ekonomski i postala lider u regionu Zapadnog Balkana, ali da nije sve u ekonomiji i infrastrukturi, već da treba biti human, otvoren i protiv diskriminacije svake vrste i ocenio da naša zemlja napreduja u ova ta pravca.

Sastali se Vučić i Saracin: Srbija za poštovanje međunarodnog prava i teritorijalnog integriteta svih zemalja
Predsednik Srbije Aleksandar Vučić sastao se danas sa specijalnim izaslanikom nemačke Vlade za države Zapadnog Balkana Manuelom Saracinom, sa kojim je razgovarao o aktuelnoj situaciji u regionu, kao i o mogućnostima za dodatno unapređenje međusobnog povezivanja i sveobuhvatne saradnje zemalja Zapadnog Balkana, pre svega u oblasti ekonomije.

Vučić je ponovio poziciju Srbije u pogledu svih pitanja na Zapadnom Balkanu, a to su dosledno zalaganje za poštovanje međunarodnog prava, teritorijalnog integriteta svih zemalja i neprestano angažovanje na svim poljima kako bi se očuvao mir neophodan za dalje jačanje poverenja i svestraniju regionalnu saradnju.

Predsednik je posebno istakao da je Srbija do sada pokazala da je regionalno povezivanje itekako moguće, jer je inicijativa Otvoreni Balkan primer izuzetno dobre saradnje, o čemu svedoči i nedavno održani Samit lidera ove inicijative, kao i Prvi međunarodni sajam Vinska vizija Otvorenog Balkana, koji je u Beogradu okupio veliki broj privrednika iz zemalja regiona, učvrstio postojeća i etablirao nova partnerstva.

Naglasio je da Srbija nastavlja sa politikom ozbiljnog i odgovornog pristupa svim regionalnim pitanjima i da je posvećena političkom dijalogu kao primarnom načinu rešavanja svih izazova, ali i najboljem putu za očuvanje stabilnosti u cilju što bržeg razvoja i napretka svih zemalja u okruženju.

„Upravo zato Srbija ceni i podržava i Berlinski proces kao format koji na konkretan način i putem konkretnih projekata podržava evrointegracije Zapadnog Balkana“, poručio je predsednik i dodao da je Srbija proaktivan učesnik svih foruma koji prepoznaju napore naše i zemalja regiona na evropskom putu.

Predsednik Vučić drugi dan u Skupštini odgovara na pitanja poslanika
Predsednik Srbije Aleksandar Vučić istakao je danas da su on i vlada napravili najveću grešku po budućnost zapadne Srbije, zato što su poklekli pred nekim zahtevima, u vezi sa litijumom.

"Mislim da smo u Gornjim Nedeljicama napravili najveću grešku, jer bi imali više dece tamo. Uništili smo budućnost Loznice, celog Jadra, zapadne Srbije, slušajući vas.

Ja sam kriv jer smo slušajući vas uništili budućnost zapadne Srbije. Trebalo je da tražimo od Nemaca najbolje nivoe zaštite životne sredine, i da podignemo broj stanovnika Loznice na 150.000, a on će pasti sada na 50.000", rekao je Vučić odgovarajući na izlaganje poslanika koalicije "Moramo Zajedno" Aleksandra Jovanovića Ćute, koji je rekao da se u Gornjim Nedeljicama sprovodi projekat koji zahteva da se ljudi isele.
Litijum velika šansa za Srbiju
Vučić je istakao da je eksploatacija litijuma bila velika šansa za Srbiju.

"Što se tiče podrške kosovske politike u Gornjim Nedeljicama, najbolje govori izborni rezultat koji je 109:2 u korist izborne liste „Aleksandar Vučić“. Ljudi dobro vide ko čuva Kosovo - 109:2 na racionalan način o tome govori“, podvukao je Vučić.

Ukazao je da je posebno ponosan na ono što je urađeno sa Ziđinom za istok Srbije.

"U RTB Boru imali smo ogromne gubitke, i 2014.sam rekao da bismo, kada bismo rešili Železaru i RTB, rešili najveće probleme za budućnost Srbije, ne računajući politički - Kosovo. U Smedervu smo dogovorom sa Kinezima sačuvali 10.000 radnih mesta, a Bor najbrže napreduje i proporcionalno najbrže raste cena kvadrata zbog Ziđina“, objasnio je on.

Rekao je da smo zbog EU, koja je tražila kompletnu tendersku proceduru, a niko se iz Evrope nije javio, izgubljeno osam meseci.
Kosovo i Metohija
Odgovarajući na kritike u vezi promene politike prema Kosovu, rekao je da se situacija u njegovih 28-29 godina bavljenja politikom promenila, ne samo našom, već i voljom velikih sila, i da se u skadu s tim ne bi jedino promenio "magarac".

"Ne može biti ista pozicija pre 1999.i posle, kao ni posle 2004., ili 2008.i kasnije zbog različitih događaja. Tačno je mislio sam da je razgraničenje rešenje, a uvideo sam da je taj predlog nemoguć jer ste mi svi skočili na glavu kada sam to rekao“, naglasio je Vučić.

Istakao je da on, za razliku od prethodnih vlasti, ne bi nikada dozvolio da nam proteraju 4.000 ljudi, unište manastiri, crkve.

Istakao je da danas gleda kako na realan način da sagleda situaciju i šta možemo da dobijemo.

Rekao je da podržava da bi bilo dobro da Srbi i Albanci razmenjuju jagode, ali bez zastave tzv. Kosova.

Kritikovao je Jovanovića što tvrdi da su Srbi na Kosovu kriminalci, a da ništa ni ne zna o njima.

Zahvalio se na rečima poslaniku Jahji Ferhatoviću, dodajući da je tačno da je mir najvažniji i naglasio da će dati sve od sebe da ga sačuvamo.

"Tačno je da u Srbiji ne žive samo Srbi, već i Mađari, Romi, Slovaci, Rumuni, Rusini, Bugari, Bošnjaci. Time se ponosimo i zato sam se trudio da na to ukazujem. Ali ovo je nacionalna tema, ne samo državna, pa se ne ljutite“, kazao je Vučić.

Na izlaganje poslanika "Vojvođana" Aleksandra Olenika, Vučić je ukazao da Vojvodina ne samo da suštinski ništa nije izgubila, već dobila veći pokrajinski i lokalne budžete.

Što se tiče ''Gasproma'', i tri odsto rente, ona se ne plaća za gasovod, već za eksploataciju gasa, podsetio je Vučić dodajući da je pokušao da je podigne, ali je saznao da menjanje uslova predstavlja razlog za raskid ugovora, što bi donelo mnoge probleme.

Kada je reč o prugama, Vucić je rekao da se u Vojvodini realizuju u najveći projekti, među kojima i linija Beograd-Vršac.

U vezi sa brzom prugom do Budimpešte, izrazio je očekivanje da će biti završena do kraja 2025., odnosno početka 2026. godine.

Po pitanju pijaće vode u Zrenjaninu, rekao je da su pravljene neoprostive greške, ali da će se rešiti pitanje vode, te će tehnička voda biti do marta 2023., a godinu dana kasnije dobiće i pijeću vodu.

"Sam projekat ''Čista Srbija'' od velikog je značaja, i radimo ga uz više nivoa. Trudili smo se i borili, ali ne ide uvek sve kako želimo. Ne islim da stvari idu loše, idu bolje nego drugde, ali može i mora nešto više", kazao je on.

Na izlaganje poslanice SVM Elvire Kovač, kazao je da poštuje njen trud u evropskim integracijama.

Konstatovao je da nije siguran da imamo najveću podršku od evropskih izvestilaca, dodajući da kada predstavljaju male partije oni postaju osioniji u svojim izjavama.

Na izlaganja poslanika Đorđa Pavićevića, rekao je da sve vreme sluša kako ih neko lično diskvalifikuje, a nije to uradio, već sami sebe viktimizuju.

"Ovde sam i slušam vas sve. Trpim lične uvrede, diskvalifikacije. Voleli bi da ja ćutim pa ne možete da izdržite, jer ne možete da pobedite argumentima, da prikažete bilo šta osim praznine političke. Ako sam toliko loš i glup što brinete zbog mojih reči i angažmana“, rekao je on.

U izveštaju, objasnio je, piše državni vrh, jer izvrštaj nije ni zakon i Ustav i ne mora da normira ništa, već izveštava šta se zbivalo u proteklom periodu.

"Ako vam je to jedina primedba na izveštaj, onda sam zadovoljan njime, i shvatio sam da suštinskih primedbi nemate“, naglasio je on.

Dan srpskog jedinstva se obeležava sutra u Bijeljini
U Bijeljini će sutra biti održana centralna manifestacija povodom Dana srpskog jedinstva, slobode i nacionalne zastave, kojoj će prisustvovati najviši zvaničnici Republike Srpske i predsednik Srbije Aleksandar Vučić.

Svečanost počinje u 11 sati, a prethodno će na lokaciji Velika Obarska biti ozvaničen početak izgradnje auto-puta Rača-Bijeljina.

Dan srpskog jedinstva, slobode i nacionalne zastave obeležava se na dan kada je počeo proboj Solunskog fronta 1918., a na osnovu odluke vlada Srbije i Republike Srpske o zajedničkom obeležavanju ovog datuma.

Prošle godine Dan srpskog jedinstva, slobode i nacionalne zastave obeležen je na Savskom trgu, kod spomenika Stefanu Nemanji u Beogradu.

Vučić sutra na otvaranju radova na izgradnji auto-puta Bijeljina - Rača
Predsednik Srbije Aleksandar Vučić prisustvovaće sutra svečanosti povodom početka izgradnje deonice auto-puta Bijeljina - Rača.

Svečanost će početi u devet časova u mestu Velika Obarska kod Bijeljine, najavljeno je iz Predsedništva Srbije.

Deonica Bijeljina - Rača u Republici Srpskoj nastavak je auto-puta od Beogada ka Sarajevu.

Srpski član Predsedništva BiH Milorad Dodik ranije je najavio da će deonica auto-puta od Bijeljine do Rače od 20 kilometara biti u funkciji za dve i po do tri godine.

Kako je rekao, radovi se finansiraju sredstvima Vlade Republike Srpske i onim što će dati Vlada Srbije.

Predsednik Srbije Aleksandar Vučić ranije je najavio da će Srbija dati 100 miliona evra za gradnju deonice auto-puta od Bijeljine do Rače.

Auto-put Bijeljina-Rača biće nastavljen na novi most na Savi na granici sa Srbijom i deonicom Kuzmin - Sremska Rača od 18 kilometara u Srbiji.

Prema podacima Autoputeva Republike Srpske, predviđena je gradnja auto-puta na trasi Vukosavlje - Brčko - Bijeljina - Rača ukupne dužine oko 70 kilometara.

Kada je reč o deonici od Bijeljine i Rače, predviđena je gradnja Petlje Bijeljina Sjever sa naplatnom stanicom, Petlje u zoni između naselja Velika Obarska i Batković, kao čvorište i vezu sa brzim putem iz pravca Pavlović mosta.

Gradiće se i čeone naplatne stanice na kraju deonice, novi carinski terminal na delu trase na kraju dionice i baza za održavanje.

U okviru auto-puta gradiće se i mostovi, vijadukti, podvožnjaci, nadvožnjaci i odmorište tipa obostrane stanice, kao i i ostali objekti.

Obradović protiv izveštaja o KiM, traži novu platformu
Šef poslaničke grupe „Dveri - Patriotski blok” Boško Obradović izjavio je danas da neće glasati za izveštaj o pregovaračkom procesu sa privremenim prištinskim institucijama, koji je na dnevnom redu posebne sednice Skupštine Srbije.
Obradović je na konferenciji za novinare u parlamentu rekao da mogu i žele da podrže novu pregovaračku platformu koja bi se strogo držala Ustava Republike Srbije i Rezolucije 1244 Saveta bezbednosti UN koji garantuju očuvanje KiM u sastavu Srbije.
„Spremni smo da učestvujemo u nacionalnom jedinstvu za odbranu KiM u sastavu naše države”, rekao je Obradović, preneo je Tanjug.
On je kritikovao politiku aktuelne vlasti i ocenio da je pregovarački tim „izgubio u svim utakmicama u kojima je igrao”.
Prema njegovim rečima, separatističke vlasti u Prištini dobile su sve što su tražile i primenjeno je sve što su dobili, dok Srbija nije dobila ništa.
On zamera i što juče na posebnoj sednici o KiM nije ponuđen zaključak koji bi obavezivao sve buduće vlasti da „niko ne može da se igra sa ovom temom”, navodeći da bi iza takvog zaključka svi stali.
„Ima li bilo ko od 250 narodnih poslanika ko je za priznanje lažne države Kosovo? Ako nema, zašto onda ne donesemo ovaj zaključak?”, upitao je Obradović.
On je rekao da je dobro što je predsednik Srbije Aleksandar Vučić jasno rekao da neće dozvoliti formiranje Zajednice srpskih opština po kosovskom ustavu i zakonima, kao i što će uputiti pismo predsednicima Rusije i Kine, ali i drugima od uticaja, kako bi se u Savetu bezbednosti sprečio bilo kakav pokušaj da lažna država Kosovo uđe u UN.
Na dnevnom redu posebne sednice Skupštine Srbije, koja je počela juče, je samo jedna tačka – Izveštaj o pregovaračkom procesu sa privremenim institucijama samouprave u Prištini od 15. juna 2021. godine do 1. septembra 2022. godine.

Poslanici o izveštaju o Kosovu i Metohiji
Poslanici Skupštine Srbije različito su, u nastavku posebne sednice o KiM, govorili o Izveštaju o Kosmetu. I dok su jedni najavili podršku, iz opozicije su stigle zamerke na taj dokument, a pojedini članovi parlamenta iskoristili su vreme i da spomenu još neke probleme.
Poslanik Stranke pravde i pomirenja Jahja Ferhatović rekao je da se juče tokom rasprave u skupštini osećao kao „strano telo”, jer su, kaže, svi govorili o Srbiji kao da u njoj živi samo srpski narod, osim predsednika Republike Aleksandra Vučića, zbog čega mu je zahvalan.
On je ukazao da pitanje KiM nije samo pitanje srpskog i albanskog naroda.
„Bio sam u Mitrovici, u oba dela, severnom i južnom, koje spaja upravo - Bošnjačka mahala. Na KiM žive i Srbi, i Albanci, i Bošnjaci, Romi, Aškalije. To je prostor, kao i ceo Balkan, multikulturalan. Video sam veliku želju za životom i kod Srba i kod Albanaca i Bošnjaka”, rekao je Ferhatović, prenosi Tanjug.
Ocenio je da je ono što se juče čulo, predstavlja jedini način za izlazak iz tog problema.
„KiM je veliki čvor, ne odnosi se samo na prostor Kosmeta, ili Srbije, već celog Balkana. Obradovalo me je to što sam čuo da nema jednoobraznog rešenja. Pripadam generaciji koja pamti traume iz devedesetih. U ime generacije moje dece i svih nas, tražim od svih nadležnih, da ne dozovle da naša deca imaju traume koje smo mi imali. Učinite sve što možete da očuvate mir, suživot. To je važno za sve, jer bez toga nema opstanka i budućnosti na ovim prostorima”, rekao je Ferhatović.
Poslanik Aleksndar Olenik, sa liste „Vojvođani”, rekao je da je njihov stav poznat, a to je postizanje sporazuma po pitanju KiM.
Rekao je da ne umanjuje značaj pitanja KiM, ali je naveo da u Ustavu Srbije osim KiM, postoji i AP Vojvodina, a da se o Vojvodini u novijoj istoriji parlamentarizma, održala samo jedna posebna sednica 2019. godine.
Zamerio je da nije doneta deklaracija o Vojvodini, niti zakon o finansiranju Vojvodine.
„Dobro je da skupština raspravlja o KiM, ali 700.000 građana Vojvodine nema pijaću vodu, a ruski Gasprom vraća tri umesto sedam odsto rudne rente”, rekao je Olenik i spomenuo problem uklanjanja pruga.
Poslanica Saveza vojvođanskih Mađara Elvira Kovač je rekla da je izuzetno značajno to što ovaj izveštaj naglašava istorijsko pomirenje srpskog i albanskog naroda.
„Bez ove dubinske normalizacije ni institucionalno-političika normalizacija neće imati ni potrebne ni dalekosežne domete”, rekla je Kovač i istakla da je kompromis izuzetno značajan.
S tim u vezi, navela je da je jasno da je Beograd spreman na komprimis u dijalogu i da se postigne kompromisno rešenje, dok druga strana, dodaje, ne želi da postigne dogovor.
Navela je da je dijalog trenutno na prekretnici - ili će se formirati Zajednica srpskih opštine ili će dijalog, kako kaže Kovač, potonuti u irelevantnost. Kovač je rekla da je došlo do dugogodišnje kulminacije krize dijaloga između Beograda i Prištine i da dijalog nije napredovao, a sve zbog, dodaje, nepostupanja Prištine.
„Beograd očekuje da EU, kao posrednik i garant impelementacije dogovorenog, mora u buducnosti da izvrši jači pritisika na Prištinu da se postupi u skladu sa dogvoorenim, a pre svega da se formira Zajednica srpskih opština”, rekla je Kovač.
Poslanik Đorđe Pavićević, iz Zeleno-levog kluba, rekao je da se juče u skupštini čulo mnogo reči, „mudrih i zapaljivih”, optužbe i lične diskvalifikacije, kao i „politika borbenog, hrabrog uvažavanja realnosti”, dok su oni koji to ne podržavaju, kaže, „ekstremisti”.
„Mi, iz Zeleno levog kluba, smo ekstremisti koji hoće da priznaju KiM i da se predaju pred surovom relanosću, sa kojom se durgi bore... Nijednom rečju nismo dali povod za takvu konsturkciju”, rekao je Pavićević.
On je rekao da ta poslanička grupa neće podržati izveštaj, jer je, ocenjuje, jednostran, nedorečen i na trenutke mutan tekst.
„Toliko se zamućuje da nije jasno ko donosi odluke, ko je odgovoran za uspeh ili neuspeh pregovora, šta su merila koja utvruđu uspeh ili neuspeh... Imenuju se fantomska tela koja ne postoje u Ustavu i drugim dokumentima. Spominje se 'državni vrh' koji je izneo okvire za pregovore, a da će rešenja predložiti političko rukovodstvo. Šta je državni vrh, ko ga čini, šta je političko rukovostdo. Izveštaj treba da bude precizniji”, rekao je Pavićević.

(Foto Beta/Amir Hadžić)

Dodao je da je izveštaj pun prideva, samohvale i odricanja od odgovornosti, i da više „ubeđuje, nego što izveštaa”.
Hadži Milorad Stošić, iz poslaničke grupe PUPS-a, rekao je da će oni podržati izveštaj o KiM.
„Pitanje KiM ne otprećuje samo naš narod na KiM, već ceo srpski narod i sve dobronamerne ljude. Neki kažu da je ova sednica bila nepotrebna, a ne da je bila potrebna, bila je neohodna, jer smo imali priliku da čujemo iz prve ruke sve ovo što znači srpskom narodu”, rekao je Štošić.
Aleksandar Jovanović Ćuta, iz poslaničke grupe „Moramo Zajedno” upitao je šta je rešenje za KiM, ali je sednicu iskoristio i da spomene neka druga pitanja, uz ocenu da je „Kosovo svuda oko nas i u Gornjim Nedeljicama, Rekovcu”, gde projekti koji se tamo sprovode zatehvaju da se stanivništvo iseli.
„Koje je vaše rešenje za KiM? Recite šta je rešenje, izađite pred narod, da li ćemo se spremati za rat ili ćemo raditi nešto drugo”, rekao je on i dodao da je ono što se vidi u Gornjim Nedeljicama „kao da ih je NATO bombardovao”.
Rekao je da on rešenje vidi samo u zajedničkoj saradnji običnih ljudi na KiM, osvrnuvši se na izlaganje Nebojše Zelenovića od juče, u vezi sa uzgojem jagoda.
„Zelenović je pomenuo jagode koje su zajedno sadili Srbiji i Albanci. Mi ćemo vrlo bzro otići u taj Goraždevac i staviti solarni panel na sprsku i albansku kuću”, rekao je Jovanović.
Naveo je da su se Srbi I Albaci ujedinili na Šar planini, kada su došli investirori hidroelektrana, jer, kaže, u takvim situacijama više nije važno da li si Srbin, Albanca, „strejt ili gej, kauboj ili Indijanac”.

Lutovac: Izveštaj o KiM kontradiktoran
Predsednik Demokratske stranke Zoran Lutovac ocenio je danas da je Izveštaj o Kosovu i Metohiji koji je predstavio predsednik Srbije Aleksandar Vučić kontradiktoran, kao i da jedno govori domaćoj javnosti, a drugo međunarodnim predstavnicima.
Na konferenciji za novinare u Skupštini Srbije pred nastavak posebne sednice Lutovac je rekao da je Vučić podršku birača dobio rečima „Ne damo Kosovo”, a podršku međunarodne zajednice tvrdnjama da će priznati nezavisnost Kosova, prenosi Tanjug.
Predsednik DS tvrdi da je Vučić već priznao Kosovo, samo što to ne priznaje, a da se posle izveštaja ne zna šta je želeo da kaže niti je jasno da li treba nastaviti evropski put ili ne.
Prema njegovim rečima, i Evroprajd je primer kako Vučić pokušava da zadovolji i konzervativnu domaću javnost i međunarodnu zajednicu.

Rama: Ne vršiti pritisak na Srbiju jer bez podrške Moskve ne može da preživi
BEČ – Albanski premijer Edi Rama smatra da na Srbiju ne treba vršiti dalji pritisak u vezi sankcija protiv Rusije i istovremeno izražava zabrinutost zbog sve većeg uticaja Moskve na Zapadnom Balkanu.
„Na Srbiju, u vezi sankcija protiv Rusije, ne bi trebalo da se vrši dalji pritisak, jer ta zemlja bez podrške iz Moskve ne može da preživi. Uz to se ne sme zaboraviti da je Beograd već tri puta glasao u UN protiv Rusije, što je veliko iznenađenje. To pokazuje da postoji snažna volja za integracijom u EU”, kazao je Rama u intervjuu za bečki dnevnik „Prese”, preneo je Tanjug.
Istakao je da se mora učiniti sve da se potencijalne pretnje drže dalje od Balkana.
To, objašnjava, važi pre svega za Srbiju, Crnu Goru, Severnu Makedoniju i Republiku Srpsku gde, kako je rekao, Kremlj ima „snažan uticaj”.
U vezi pristupnih pregovora Albanije sa EU ocenio je da to neće biti jednostavan put.
Austriju je okarakterisao, zbog istorijskih veza, kao idealnog graditelja mostova za Zapadni Balkan.
Govoreći o uspostavljanju NATO baze u Draču objasnio je da je ona povezana sa izgradnjom moderne i komercijalne luke izvan grada.
„Sarađujemo tesno sa NATO kako bi uspostavili tu bazu. Ta baza na ulazu u Jadran je za Albaniju važna, a bitna je i za bezbednost celog regiona. Za sada smo još na početku projekta”, ukazao je Rama.
  </div>
  <div id="vesti">
Gutereš: Kraj rata još uvek daleko
NjUJORK - Generalni sekretar UN Antonio Gutereš danas je razgovarao s ruskim predsednikom Vladimirom Putinom o ukrajinskom izvozu žitarica preko Crnog mora.
On je istakao da se nada da će uz posredovanje UN taj dogovor biti očuvaan i proširen na ruski amonijak, prenosi Rojters.
„Uklanjanje prepreka koje još uvek postoje u vezi sa izvozom ruskih đubriva apsolutno je neophodno”, rekao je Gutereš nakon razgovora sa Putinom.
Olakšavanje ruskih isporuka hrane i đubriva centralni je aspekt paket aranžmana od 22. jula, uz posredstvo Ujedinjenih nacija i Turske, kojim su takođe ponovo pokrenute ukrajinske isporuke crnomorskog zrna i đubriva.
Rusija je nedavno kritikovala sporazum, žaleći se da je njen izvoz i dalje ometan.
Rojters dodaje da je dogovor uključivao amonijak - ključni sastojak nitratnog đubriva - čiji je izvoz postao problematičan kada je početkom rata u Ukrajini prekinut cevovod, koji je ga je iz ruskog regiona Volgar prenosio do ukrajinske crnomorske luke Južni.
Ujedinjene nacije sada nastoje da posreduju u obnavljanju tog izvoza amonijaka.
„Postoje razgovori u vezi sa mogućnošću izvoza ruskog amonijaka preko Crnog mora”, rekao je Gutereš i dodao da „postoji bojazan da dođe do sloma svetskog tržištu đubriva”.
On je naglasio da ima vesti iz različitih delova sveta da su obrađene površine mnogo manje nego u prethodnom ciklusu.
„To znači da rizikujemo da 2022. imamo ozbiljan nedostatak hrane” naveo je Gutereš i napomenuo da je bilo nekog izvoza ruske hrane i đubriva iz ruskih luka, ali da je to mnogo manje od potrebnog.
SAD su saopštile da ruska hrana i đubrivo ne podležu sankcijama uvedenim zbog rata u Ukrajini i istakle da sarađuju sa Ujedinjenim nacijama na rešavanju svih pritužbi Rusije.
Uprkos dosadašnjem uspehu sporazuma o izvozu hrane i đubriva, Gutereš je rekao da je kraj rata ''još uvek daleko''.

Antizapadna osovina niče u Samarkandu – Nekada služili za podsmeh, sada urušavaju američku hegemoniju
U Samarkandu, drevnom gradu koji je vekovima povezivao države od Evrope do Kine, danas će početi dvodnevni samit članica i posmatrača Šangajske organizacije za bezbednost (ŠOS). Zapad na ovu organizaciju gleda kao na „klub diktatora” ili savez onih koji su pod sankcijama (Rusija, Kina, Iran) i koji za njih predstavljaju pretnju.
S druge strane, odgovorom se može smatrati konstatacija da je to samit država koje su se oslobodile političkog Zapada. Novinar „Tajmsa” podseća da je Međunarodna federacija za ljudska prava opisala ŠOS kao „sredstvo za kršenje ljudskih prava”, ali primećuje da drugi kritičari ove države vide kao savez moćnika koji „dele gađenje” prema Zapadu i njegovim liberalnim vrednostima. Zapadni mediji, međutim, upozoravaju da ovaj savez nikako ne treba potcenjivati.
U svakom slučaju, članicama ŠOS-a osnovna namera nije bila da zapadni uticaj izbrišu iz svog evroazijskog srca, nego da prežive. Ali se onda to jednostavno dogodilo. Tokom decenija postojanja, ŠOS je za Zapad bio grupa gubitnika za podsmeh, a sada je postao ozbiljna pretnja njihovim interesima. Kako je vreme prolazilo, njegove članice su ispoljavale sve slabiju želju za saradnjom sa Zapadom i okretale se jedna drugoj. Rat u Ukrajini i sankcije Rusiji su izazvali „eksploziju” priključenja: 11 država je izrazilo želju da se pridruži klubu onih za koje su smatrali da je istina na njihovoj strani i među kojima su videli svoj prosperitet. Organizacija je osnovana 2001. godine, a članice su Indija, Kazahstan, Kina, Kirgizija, Rusija, Tadžikistan, Pakistan i Uzbekistan. Posmatrači su: Avganistan, Belorusija, Iran i Mongolija, a zemlje partneri su: Azerbejdžan, Jermenija, Kambodža, Egipat, Katar, Nepal, Saudijska Arabija, Turska i Šri Lanka.

Vladimir Putin i Si Đinping (EPA-EFE/A.Codino)

Bela kuća je zabrinuta zbog približavanja Pekinga i Moskve, posebno u vreme ruskih ratnih dejstava u Ukrajini. Procenjujući značaj ovog partnerstva, kada god se pominje ovaj samit, naglašava se da će ovo biti prva inostrana poseta kineskog predsednika Si Đinpinga od početka pandemije virusa korona. „Blumberg” podseća da su Rusija i Kina, kao i Kina i Iran, imale strateško partnerstvo i ranije, ali ih sada naročito ujedinjuje neprijateljstvo prema SAD. Stejt department je zabrinut zbog iranskih isporuka dronova Rusiji, ali i zbog generalno bliskih pozicija Teherana i Moskve.
Što se tiče Pekinga, Moskva ga smatra „stabilnim i pouzdanim partnerom” i zadovoljna je izbalansiranim pristupom i razumevanjem razloga koji su vojno pokrenuli Rusiju ka Ukrajini. Izuzev problema u vezi s Tajvanom, za Vašington je veliki šamar konstatacija da ga smatraju inicijatorom rata u Ukrajini. Kineski ambasador u Moskvi Džang Hanhuji je optužio SAD da su saterale Rusiju u ćošak neprestanim širenjem NATO-a i podržavanjem integracije Ukrajine u vojnu alijansu i EU.
Susretu Putina i Sija pridaje se veliki simbolički značaj jer predstavlja uzajamnu podršku država koje su u ozbiljnom sukobu sa SAD. Moskva nije propustila priliku da uzvrati podršku Pekingu povodom posete kongresmenke Nensi Pelosi Tajvanu. Osim što je to bila demonstracija sile, na koju je Peking reagovao uzdržano, otvorio je priliku za produbljivanje odnosa i odgovor Moskve. Putin i Si su imali poslednji direktan kontakt na Olimpijskim igrama u Pekingu, a sada su najavili da će tokom bilateralnog sastanka u Uzbekistanu detaljno razgovarati o Ukrajini.
Iako je ŠOS prvenstveno politički i ekonomski forum, a ne vojnopolitički blok, ruski ministar odbrane Sergej Šojgu predviđa da će ova organizacija steći i vojni autoritet. Planirano je da se na ovom samitu poveća borbeni potencijal ŠOS-a, pre svega u razmeni informacija. Šojgu je već predložio da se u decembru u Moskvi održi sastanak ministara odbrane članica ŠOS-a i Zajednice nezavisnih država (ZND), kao i drugih prijateljskih zemalja. Moskva, dakle i zvanično, vidi ŠOS kao „centar nove sile”, u svakom pogledu. Ubrzane promene svetskog poretka možda sada obnove priče o „azijskom NATO-u”.
Još pre nekoliko godina članice su pokrenule međusobna plaćanja u nacionalnim valutama, a sankcije Rusiji samo su ubrzale taj trend. Iako ovaj savez još uvek nije vezan čvrstim faktičkim vezama, svaka od članica odlučuje o odustajanju ili zadržavanju dolara, ali mnogo njih je spremno za „dedolarizaciju”.
Na samitu je planirano potpisivanje memoranduma o obavezama Irana, što otvara direktan put ka punopravnom članstvu ove zemlje u organizaciji. Potom se očekuje potpisivanje dokumenata kojima će se Egiptu, Kataru i Saudijskoj Arabiji dati status partnera u dijalogu u ŠOS-u. Ministri su takođe podržali prijave Bahreina i Maldiva za dobijanje statusa partnera u dijalogu.

Pobeda desnice na švedskim izborima, premijerka priznala poraz levice
Vođa nacionalističke populističke stranke Švedske demokrate Džimi Akeson proglasio je danas pobedu desničarskog bloka na izborima održanim u Švedskj tokom vikenda, a premijerka Magdalena Anderson priznala je poraz.
Sa gotovo svim prebrojanim glasovima, desničarski blok od četiri stranke među kojima je i stranka Švedske demokrate izgleda da je osvojio tanku većinu u švedskom parlamentu ;Riksdagu koji broji 349 poslanika. Mali broj glasova koji još nisu prebrojani ne mogu da promene konačni ishod izbora.
Švedska premijerka Magdalena Anderson prizala je danas poraz levice i pobedu bloka desnice i ekstremne desnice pošto su stigli gotovo kompletni rezultati izbora, prenosi agencija Frans pres.
Premijerka Anderson je rekla na konferenciji za novinare da je preliminarni rezultat dovoljno jasan da se zaključi da je njen blok levog centra izgubio vlast i najavila ostavku koju će zvanično podneti sutra.
Obećavajući ;da je vreme da se „Švedska stavi na prvo mesto” Akeson je rekao da će njegova stranka biti pokretačka snaga u njegovom radu na ponovnoj izgradnji bezbednosti u Švedskoj.
Anderson je postala prva žena na mestu premijera u Švedskoj prošle godine i vodila je zemlju ka pridruženju NATO posle ruske invazije na Ukrajinu.
Partiju Demokrata Šveđani su dugo bojkotovali zbog njenih korena u neonacističkom pokretu. Poslednjih godina ona se promenila izbacujući ekstremiste i stekla podršku sa čvrstim stavom prema kriminalu i imigraciji u vreme kada se u zemlji beleži skok oružanih napada i drugog nasilja.
Kao rezultat toga desničarski blok je osvojio 176 mesta u parlamentu od 349 mesta, a blok levog centra premijerke Anderson 173 mesta. ;
„Četiri desničarske stranke izgleda da su osvojile tek nešto manje od 50 odsto glasova na izborima i u Riksdagu imaju prednost od jednog ili dva mandata. To je tanka većina, ali je većina. Sutra ću prema tome tražiti smenu na mestu premijerke ; i odgovornost za nastavak procesa će sada preći na predsednika Parlamenta”, rekla je Anderson.

Kadirov poziva da se veruje u taktiku ruske vojske
Čečenski lider Ramzan Kadirov pozvao je komentatore da se smire. istakavši da se ruske trupe tokom specijalne vojne operacije nikuda nisu povlačile.
„Sve su to dezinformacije i zapadne provokacije. Ne dajte da vas zavaraju. Postoje pojmovi kao što su taktika i strategija. Kod naših trupa je ona suptilnija“, napisao je Kadirov na svom Telegram kanalu.
Dodao je da „ne možemo sebi dozvoliti da neselektivno pucamo na sve, uključujući i civile, samo da bismo zadovoljili manične želje neznalica koji sede u fotelji“.
"U ovoj specijalnoj operaciji Rusija pokušava da minimizira ljudske žrtve. Banderini nacisti to mogu sebi priuštiti do te mere da pucaju na sopstveni narod. Otuda i razlike u taktici", objasnio je Kadirov.
On je pozvao da se „ne maše sabljom sa kauča”, već da se pronađu „prave reči podrške našim borcima i pomole se za njih, da se svi vrate živi i zdravi, sa pobedom”.
Više od 20.000 stanovnika Balakleje, Kupjanska, Izjuma, Volčanska i drugih naselja Harkovske oblasti evakuisano je u Rusiju, saopštile su vlasti regiona.
Za sada radi mobilna telefonija.
Vlasti su takođe naglasile da danas skoro čitavu teritoriju regiona kontrolišu ruske trupe.
„Situacija u regionu je stabilna, teritorija je pouzdano zaštićena inžinjerijskim i odbrambenim objektima Oružanih snaga RF, tako da su nemogući bilo kakvi pokušaji napredovanja Oružanih snaga Ukrajine u pravcu Hersona“, navodi Sputnjik.
Ruska garda u Hersonskoj i Zaporoškoj oblasti je zarobila više od 130 pripadnika ukrajinskih nacionalističkih organizacija, Službe bezbednosti Ukrajine i Oružanih snaga Ukrajine, a pronađeno je i deset skrovišta naoružanja i municije, saopštila je pres-služba Ruske garde.

MMF: Oštra zima bi mogla da dovede do socijalnih nemira
VAŠINGTON - Oštra zima mogla bi da dovede do socijalnih nemira u Evropi, gde je ruski napad na Ukrajinu već doveo do užasnih ekonomskih posledica i izaziva strah od recesije, izjavila je danas generalna direktorka Međunarodnog monetarnog fonda Kristalina Georgieva.
Ona je rekla da trenutna situacija znači da Evropska centralna banka treba pažljivo da izbalansira svoju borbu protiv inflacije, a da pritom ostane svesna neophodnosti da se održi ekonomija, preneo je Rojters.
„Sigurno postoji strah od recesije u nekim zemljama ili čak i ako ne dođe do recesije, da će ove zime stvari izgeldati kao da postoji recesija”, kazala je Georgieva.
Ona je istakla da ako majka priroda odluči da ne sarađuje, a zima bude oštra, to bi moglo dovesti i do nekih socijalnih nemira.

Bajden izjavio saučešće
Predsednik SAD Džozef Bajden razgovarao je danas s britanskim kraljem Čarlsom Trećim kome je preneo izraze saučešća zbog smrti njegove majke, kraljice Elizabete Druge i "divljenje američkog naroda prema kraljici".

Bela kuća je saopštila da je Bajden, u razgovoru sa Čarlsom III, "podsetio na kraljičine jubaznost i gostoprimstvo", preneo je AP.

Bajden i prva dama SAD Džil Bajden bili su gosti kraljice Elizabete Druge u junu, u Vindzorskom zamku.

Bajden je takođe "preneo veliko divljenje američkog naroda prema kraljici, čije su dostojanstvo i postojanost produbile trajno prijateljstvo i specijalni odnos SAD i Ujedinjenog Kraljevstva".

Bajden će se priključiti svetskim liderima na državnoj sahrani Elizabete Druge u Londonu.
Bajden i kralj Čarls Treći razgovarali
Bajden je razgovarao sa britanskim kraljem Čarlsom Trećim i preneo mu izraze saučešća povodom smrti njegove majke, kraljice Elizabete Druge, saopštila je danas Bela kuća

U saopštenju se navodi da se Bajden rado seća kraljičine ljubaznosti i gostoprimstva, preneo je AP.

Bajden i prva dama Džil Bajden boravili su u kraljičinom zamku Vindzor u junu.

Bela kuća je navela da je Bajden, takođe, preneo veliko divljenje američkog naroda prema kraljici, čije dostojanstvo i postojanost produbljuju trajno prijateljstvo i poseban odnos između SAD i Velike Britanije.

Bajden će se u ponedeljak pridružiti drugim svetskim liderima na sahrani Elizabete Druge u Londonu.

Elizabeta Druga i 13 američkih predsednika
Bela kuća je tokom vikenda potvrdila da će na sahranu engleskog suverena sledeće nedelje doći šef vašingtonske vlade Džozef Bajden, koji je 13. američki predsednik s kojim se kraljica Elizabeta Druge susrela. Nedavno preminula kraljica upoznala je sve američke predsednike koji su vladali posle Drugog svetskog rata izuzev Lindona Džonsona. Bili su to susreti na kojima su potvrđivane specijalne veze između dve zemlje, ali i na kojima su se provlačili gafovi zbog kršenja strogog kraljevskog protokola.
Kad je Britanija prošle nedelje izgubila vladarku koja je sedela na prestolu 70 godina, vašingtonska administracija je naredila da se zastave spuste na pola koplja na zgradama američke vlade. Kako prenosi „Gardijan”, mnogi američki zvaničnici i analitičari smatraju da je kraljica Elizabeta odigrala važnu ulogu u odnosima između dve zemlje, o kojima je još Vinston Čerčil, prvi od 15 kraljičinih premijera, govorio kao o „specijalnoj vezi”.
Elizabeta je odlazila u posete američkim predsednicima i primala ih u goste, ali nije sve prolazilo glatko. Kad je priređivala večeru za predsednika Džona Kenedija i njegovu suprugu, oklevala je da ispuni želju američke delegacije i ugosti i razvedenu sestru Džeki Kenedi. Gospođa Kenedi je bila razočarana i time što kraljica na večeru nije pozvala i svoju sestru, princezu Margaret. Kako prenosi američki Javni nacionalni radio, govorilo se da je kraljica bila ljubomorna na Džeki Kenedi, a takve priče su poslužile i za epizodu u popularnoj „Netfliksovoj” seriji „Kruna”.
Ričard Nikson se kao predsednik susreo s kraljicom u Bakingamskoj palati, ali je upamćen i njegov raniji susret s kraljicom dok je još bio potpredsednik. Tada je zaboravio mašnu i odelo pa je morao da pozajmljuje od drugog gosta da bi mogao da izađe pred krunisanu glavu. Pisalo se i da je princ Čarls u to vreme dosta vremena provodio s Niksonovom kćerkom. Tadašnji prestolonaslednik, a današnji engleski kralj je u intervjuu za Si- En-En 2021. govorio o tim godinama kao o vremenu „kad su pokušavali da ga ožene Trišom Nikson”.
Pamti se i da je predsednik Džimi Karter napravio gaf kad je kraljicu majku poljubio u usta, pa se majka kraljice Elizabete kasnije žalila da je Karter prvi muškarac koji ju je poljubio još od smrti njenog muža.

Džordž Buš mlađi kraljicu „podsetio” da je posetila SAD 1776. godine (Foto EPA/Martin h Simon)
Činilo se da se Elizabeta najbolje slagala s predsednikom Ronaldom Reganom. Oboje su voleli konje pa su jahali i na imanju  dvorca Vindzor, kao i na Reganovom ranču u Kaliforniji.
Džordž Buš Mlađi nije uspeo da ne napravi gaf čak ni na svečanoj večeri s kraljicom pa je kazao da je Elizabeta posetila Ameriku 1776. godine (početak Američkog rata za nezavisnost od Britanije) umesto 1976. Ubrzo je napravio šalu na svoj račun i kazao da ga je kraljica tada pogledala „onako kako samo majka može da pogleda dete”. Kraljica je upoznala Džordža Buša Mlađeg ranije, dok je na vlasti bio njegov otac Džordž Buš Stariji. Kako su pisali mediji, kraljica je pitala tadašnjeg predsednikovog sina i budućeg predsednika da li je on crna ovca u porodici. Kad je Buš Mlađi odgovorio: „Pretpostavljam da jesam”, kraljica je primetila: „Sve porodice ih imaju.”
Iako se Elizabeta susretala s predsednikom Bilom Klintonom, jednom prilikom su Klinton i njegova supruga Hilari odbili kraljičin poziv na čaj da bi turistički razgledali London.
Američka delegacija se ogrešila o strog britanski protokol i kad je prva dama Mišel Obama zagrlila kraljicu. Mišel Obama je u svojim memoarima napisala da je kasnije saznala da je to što je učinila bila „epska povreda pravila dobrog ponašanja”. Ipak, kraljica nije od toga napravila problem već se, naprotiv, približila američkoj prvoj dami, piše u pomenutim memoarima.
Za mnoge je bilo skandalozno i kad je predsednik Donald Tramp koračao ispred kraljice, preprečujući joj put dok su prolazili pored Kraljevske garde. Prema pisanju američkih medija, kraljica je preko svih ovih kršenja etikecije gospodski prelazila.
Šefovi Bele kuće su u memoarima i izjavama uglavnom isticali da su bili oduševljeni ličnošću engleske kraljice. Posebno je bio uzbuđen Tramp, koji je govorio da bi njegova majka, rođena Škotlađanka, bila oduševljena da ga vidi pored kraljice u Vindzoru.
Bajden je Amerikanac irskog porekla i prisećao se da mu je majka poručila da se nikako ne pokloni engleskoj kraljici ako je ikad upozna. Iako je održao obećanje i nije učinio naklon kad se prošle godine susreo s Elizabetom, Bajden je na vest o kraljičinoj smrti ipak saopštio da je ona „bila više od monarha, ona je obeležila jednu eru”.

Švedska desničarska opozicija u tesnom vođstvu
STOKHOLM - Švedska desničarska opozicija danas je zadržala malo vođstvo u odnosu na vladajući blok levog centra dok se brojanje bliži kraju nakon nedeljnih tesnih glasova za parlament, pokazali su podaci izborne komisije.
Umerene švedske demokrate, demohrišćani i liberali imali su prednost od jednog mesta posle izbora u nedelju, ali rezultate nisu mogli da proglase pre nego što su prebrojani konačni glasovi putem pošte i iz inostranstva.
Posle obrade 98 odsto glasova u izbornim jedinicama danas se činilo da će desnica osvojiti 175 mesta u parlamentu od 349 mesta, što bi, ako bude potvrđeno, moglo da pruži lideru Umerenih Ulf Kristersonu prvu šansu da formira novu vladu, prenosi Tanjug.
Vladajuće socijaldemokrate i blok levog centra bili su u međuvremenu na putu za 174 poslanička mesta, pokazuju rezultati.
Očekuje se da će preliminarni rezultati glasanja biti objavljeni do kraja dana ili sutra, saopštila je švedska izborna komisija.

Medvedev: Videćete kako zemlja gori
Kremlj je objavio da su ambicije Ukrajine da uđe u NATO pretnja bezbednosti Rusije i da je stoga nužna i opravdana "specijalna vojna operacija" u Ukrajini.
Portparol Kremlja Dmitrij Peskov rekao je novinarima da je ideja Ukrajine da uđe u NATO "glavna pretnja Rusiji, koja naglašava važnost i hitnu potrebu da se osiguraju bezbednost i nacionalni interesi Rusije".
Ukrajinska vlada je u utorak predstavila bezbednosne garancije koje smatra nužnima za svoju zemlju nakon što se sukob s Rusijom završi. Plan predviđa oružje i obuku koje Ukrajina traži od svojih zapadnih saveznika kako bi svoj suverenitet mogla da brani i u budućnosti.
Plan predlaže da više evropskih zemalja, uz SAD, Kanadu, Australiju i Tursku, bude garant bezbednosti Ukrajine, kao i da se nastave napori da Ukrajina uđe u NATO.
Iako je Ukrajina na početku ruske invazije u zamenu za prekid vatre nudila odustajanje od svog Ustavom propisanog cilja učlanjenja u NATO, iz Kijeva sada kažu da ih zanima isključivo punopravno članstvo, a ne slabija varijanta garancija.
Medvedev pomenuo Treći svetski rat
Bivši ruski predsednik Dmitrij Medvedev, koji je postao jedan od najglasnijih zagovornika rata među političarima u Rusiji, rekao je da bi ukrajinski zahtevi mogli da dovedu do trećeg svetskog rata. Medvedev je na Telegramu naglasio da bi ulazak Ukrajine u NATO obavezao druge članice na odbranu Ukrajine.
Dodao je i da NATO, ako se nada da će tako oslabiti Rusiju, može očekivati da će videti kako "zemlja gori, a cement se topi".

Lukašenko cepao drva, pa poslao poruku Evropi
Predsednik Belorusije Aleksandar Lukašenko izjavio je da neće dozvoliti da se Evropa smrzne.
„Nećemo dozvoliti da se Evropa smrzne. Pomoći ćemo našoj braći, možda će i oni nama jednom pomoći“, rekao je beloruski lider cepajući drva.
Prema njegovim rečima, Evropa sada ne bira – da li su to jelke ili neko drugo drvo za ogrev, „glavno je da bude toplo“.
„Moramo misliti na to da (drva) dobiju seljaci i radnici, a ne bogataši. Glavno je da se Duda i Moravjecki (predsednik Andžej Duda i premijer Mateuš Moravjecki) ne smrzavaju u Poljskoj. To su naši susedi, možda će se opametiti“, primetio je predsednik Belorusije.
 

Belarus president Lukashenko chops up wood he says he will gift to Europe for winter pic.twitter.com/ygmPZRj6U6
— Bo Mbindwane (@mbindwane) September 14, 2022

Kovčeg sa telom kraljice Elizabete Druge donet do Vestminsterske palate
LONDON – Kovčeg sa posmrtnim ostacima Elizabete Druge je danas popodne donet do Vestminsterske palate, sedišta britanskog Parlamenta, gde će biti izložen do sahrane u ponedeljak.
Kovčeg je prebačen kočijama iz Bakingemske palate, a povorku su pešice predvodila njena deca: novi kralj Čarls Treći, njegova braća Endru i Edvard i sestra Ana, a zatim iza njih prinčevi Vilijam i Hari.
Uz zvuke posmrtnih marševa Betovena, Mendelsona i Šopena koje je svirao vojni orkestar, desetine hiljada ljudi, mnogi od kojih u suzama, pratilo je prolazak povorke, prenosi Beta.
Vazdušni saobraćaj je bio ograničen iznad Londona da bi se osigurala tišina.
Kraljica Elizabeta Druga umrla je u četvrtak, 8. septembra, u 97. godini u svom dvorcu Balmoral u Škotskoj, a kovčeg s njenim telom je donet sinoć u Bakingemsku palatu u Londonu.

U Siriji moguća nova eskalacija rata upozorile su danas UN
DAMASK - Dugogodišnji rat u Siriji preti da ponovo eskalira nakon što su se sukobi na nekoliko linija fronta širom zemlje rasplamsali poslednjih meseci, upozorile su danas Ujedinjene nacije.
„Sirija ne može sebi da priušti ponovo borbe većih razmera, ali to je smer ka kojem se ova zemlja možda kreće”, rekao je Paulo Serđo Pinjeiro, predsednik komisije UN za Siriju, prenosi Rojters.
Navodi se da su stotine hiljada ljudi umrle, a milioni ostali bez domova otkako su protesti protiv predsednika Bašara el Asada 2011. godine prerasli u građanski rat koji je privukao strane sile.
Podseća se da su borbe splasnule poslednjih godina nakon što su Iran i Rusija pomogli Asadu da povrati 70 odsto sirijske teritorije, a SAD su podržale kurdske borce koji su pobedili Islamsku državu, dok je Turska postavila tampon zonu u blizini svoje granice.
Međutim, Ujedinjene nacije su saopštile da linije razdvajanja između različitih oblasti sada ponovo počinju da se zagrevaju.
„U jednom trenutku imali smo ideju da je rat u Siriji u potpunosti završen”, rekao je Pinjero, dodajući da incidenti dokumentovani u izveštaju dokazuju da to nije slučaj, navodi Tanjug
Izveštaj na 50 stranica potvrđuje da je broj „teških kršenja osnovnih ljudskih prava i humanitarnog prava” povećan širom zemlje u prvih šest meseci ove godine.
U borbama i bombardovanju iz vazduha na severoistoku i severozapadu zemlje poginule su desetine civila, a pri tom je tamošnjim žiteljima ograničen pristup hrani i vodi, navodi se u izveštaju.

Krijumčarili migrante iz Turske privatnim letovima
RIM – Pet osoba je uhapšeno u Rimu i Briselu zbog krijumčarenja migranata iz Turske u zapadnu Evropu privatnim letovima, za šta su kao naknadu dobijali oko 10.000 evra, saopštila je danas italijanska policija.
Oni su osumnjičeni da pripadaju kriminalnoj organizaciji optuženoj za podsticanje ilegalne imigracije, navodi se u saopštenju, a prenosi Rojters.
Uhapšeni su migrantima izdavali lažne diplomatske putne isprave, a potom ih prebacivali u avione koji lete ka karipskoj državi sa sletanjem u Evropu, dodaje se u saopštenju.
Nakon sletanja na evropski aerodrom, migranti, za koje se navodi da su uglavnom Kurdi i državljani Iraka, otkrili bi svoj pravi identitet i podneli zahtev za azil, javlja Tanjug.
U periodu od oktobra do decembra 2020. godine zabeleženo je pet odvojenih sletanja – u Italiju, Nemačku, Francusku, Austriju i Belgiju, a svaki migrant za put je morao da plati oko 10.000 evra.
Trojica muškaraca, jedan Italijan i dvojica Egipćana privedeno je u Rimu, dok su jedan Egipćanin i jedna Tunišanka uhapšeni u Briselu, izjavio je za Rojters komandir policije Kostantino Skudijeri.
Još dvoje osumnjičenih nalazi se u bekstvu u Italiji i Belgiji.
U okviru akcije belgijska policija je zaplenila i dva privatna aviona vredna 426.000 evra.

Jermenija zatražila vojnu pomoć Rusije i ODKB
Vlasti Jermenije obratile su se Organizaciji dogovora o kolektivnoj bezbednosti (ODKB) i zatražile vojnu pomoć u cilju obnavljanja teritorijalnog integriteta zemlje, izjavio je premijer Jermenije Nikol Pašinjan tokom obraćanja u parlamentu.
„Jermenija se obratila ODKB-u skladu sa članom 4. Između ostalog, zatražila je vojnu pomoć za obnavljanje teritorijalnog integriteta zemlje“, rekao je Pašinjan.
Kako je dodao, ODKB je pokrenula proces koji bi trebalo da se završi konkretnim odlukama. Učesnici sednice Saveta ODKB zabeležili su slučaj upada Oružanih snage Azerbejdžana na teritoriju Jermenije, rekao je jermenski premijer.
Kasnije je dodao da se Jermenija obratila i Rusiji i zatražila, između ostalog, i vojnu pomoć.
Po rečima Pašinjana, gubici jermenske strane usled sukoba na granici sa Azerbejdžanom iznose 105 ljudi. Ranije je jermenski premijer govorio o 49 poginulih.
Nagorno-Karabah
Nagorno-Karabah je međunarodno priznat kao deo Azerbejdžana, ali ga kontrološu etnički Jermeni. Posle raspada Sovejtskog Saveza, region je glasao za pripajanje Jermeniji, izazavši rat koji je obustavljen primirjem 1994. godine. Tenzije i dalje traju, a 2020. godine došlo je do 44-dnevnog rata oko spornog regiona, koji je okončan prekidom vatre uz posredovanje Rusije i kojim su se ruske mirovne snage rasporedile u Nagorno-Karabahu. Ovaj međuetnički sukob politikolozi nazivaju „zamrznutim“.
U noći 12. septembra došlo je do novog zaoštravanja situacije na granici Jermenije i Azerbejdžana: Jerevan je saopštio da je azerbejdžanska vojska gađala teritoriju Jermenije uz primenu artiljerije i bespilotnih letelica. Saopšteno je da ima mrtvih i ranjenih. Sa druge strane, Baku je optužio Jermeniju za napad na azerbejdžansku vojsku na granici.
Prema saopštenju Organizacije dogovora o kolektivnoj bezbednosti (ODKB) na sinoćnom vanrednom sastanku odlučeno je da se u Jermeniju pošalje misija na čelu sa generalnim sekretarom organizacije Stanislavom Zasem koja će dati procenu situacije.
Prema informacijama, jutros je došlo do novih sukoba azerbejdžanskih i jermenskih trupa na granici dveju država. Baku i Jerevan se međusobno optužuju za narušavanje prekida vatre na granici.
Savet bezbednosti Ujedinjenih nacija je za danas zakazao zatvorenu sednicu povodom obnavljanja sukoba u regionima na azerbejdžansko-jermenskoj granici.

Evropska komisija odustala od ograničenja cena ruskog gasa
U predlozima Evropske komisije za nove energetske mere Evropske unije nema predloga da se ograniče cene gasa iz Rusije.
U saopštenju i „pitanjima i odgovorima“ Evropske komisije opisan je niz mera, ali među njima nema ograničenja cena ruskog gasa.
„Komisija će u razgovoru sa zemljama-članicama podrobnije razmotriti najbolje načine da se smanje cene gasa, analizirajući takođe razne ideje o ograničenim cenama i pojačavajuči ulogu Energetske platforme EU, kako bi doprinela zaključenju jeftinijih sporazuma s isporučiocima posredstvom dobrovoljnih zajedničkih nabavki“, navedeno je u saopštenju Evropske komisije.
Evropska komisija predlaže da se privremeno ograniče prihodi proizvođača električne energije, onih koji rade na obnovljivim izvorima energije, atomskoj energiji i mrkom uglju.
Predloženo je, takođe, da se utvrdi jedinstvena granica od 180 evra za tržišne prihode po megavat-času proizvedene električne energije na teritoriji cele Evropske unije.

Više od hiljadu evakuisanih zbog požara u Francuskoj
PARIZ – Broj evakuisanih zbog šumskog požara koji bukti na jugozapadu Francuske premašio je hiljadu pošto su vlasti evakuisale danas još 500 osoba.
Hiljadu vatrogasaca uz pomoć 11 aviona bori se sa požarom od ponedeljka u vinogradarskoj oblasti Medok, prenosi Rojters.
U požaru je uništeno više od 3.600 hektara zemlje, uništene su četiri kuće i nekoliko zgrada.
„Vremenski uslovi su i dalje nepovoljni, ima vetra, vrućina je i suša. Požari su i dalje aktivni”, naveli su iz departmana Žironda.
Kako su dodali, sedam vatrogasaca je lakše povređeno, javlja Tanjug.
Francuska, kao i ostatak Evrope, borila se tokom leta sa vrelim talasom i sušom, koji su širom kontinenta izazvali šumske požare.
Više od 60.000 hektara zemlje uništeno je ove godine u Francuskoj, od toga najveći deo na jugozapadu zemlje, što je šest puta više od godišnjeg proseka u periodu od 2006. do 2021. godine, pokazju podaci Evropskog informacionog sistema za šumske požare.

Počeće novi rat
JEREVAN - Postoji rizik da sukobi sa Azerbejdžanom u kojima je stradalo više osoba prerastu u rat, upozorila je danas Jermenija.

Jermenija je pozvala velike sile da obrate više pažnje na "tešku situaciju koja bi mogla da dovede do još jednog velikog sukoba u bivšem Sovjetskom Savezu".

Zamenik jermenskog ministra spoljnih poslova Parujr Hovhanisjan rekao je za Rojters da je do sada u sukobima koji su izbili 12. septembra ubijeno oko 50 jermenskih vojnika, dok su tri civila ranjena.

On je rekao da bi i broj poginulih i broj ranjenih mogao da značajno poraste.

Na pitanje koliki je rizik da dođe do potpunog rata, on je odgovorio da "postoji jasan rizik".

"Znate koliko je krhka situacija u našem regionu", rekao je Hovhanisjan i ocenio da situacija eskalira.

U međuvremenu, jermenska komesarka za ljudska prava Kristina Grigorijan rekla je da je oko 2.750 osoba evakuisano iz sela u Jermeniji, koja se nalaze u blizini granice, zbog, kako tvrdi, granatiranja koje vrše azerbejžanske snage, dodaje TAS S.

Kako je navela u saopštenju, većinu raseljenih čine žene, deca i stariji, kao i osobe sa invaliditetom.

Jermenija i Azerbejdžan, koji se decenijama bore oko Nagorno-Karabaha, međusobno se optužuju za započinjanje niza graničnih sukoba kasno uveče 12. septembra.

Sastaju se Putin i Erdogan, glavna tema - Jermenija i Azerbejdžan
Predsednici Turske i Rusije Redžep Tajip Erdogan i Vladimir Putin razgovaraće o sukobima između Jermenije i Azerbejdžana kada se ove nedelje budu sastali u uzbekistanskom gradu Samarkandu, prenosi Rojters pozivajući se na neimenovanog visoko pozicioniranog turskog zvaničnika.

"O ovom pitanju će se razgovarati sa Putinom", rekao je turski zvaničnik, koji je tražio da ostane anoniman, prenosi Tanjug.

Sastanak Erdogana i Putina trebalo bi da se održi u petak na marginama samita Šangajske organizacije za saradnju, podseća Rojters.

Novi sukobi između Jermenije i Azerbejdžana izbili su danas, dan nakon što je skoro 100 vojnika stradalo u najgorim sukobima između dve bivše članice Sovjetskog saveza od rata 2020. godine.

Jermenija i Azerbejdžan, koji se decenijama bore oko Nagorno-Karabaha, međusobno se optužuju za započinjanje niza graničnih sukoba kasno uveče 12. septembra.

U Zaporožju se koncentriše rekordan broj jedinica Oružanih snaga Ukrajine na liniji dodira
Na liniji dodira u regionu Zaporožja primećena je do sada neviđena koncentracija jedinica Oružanih snaga Ukrajine, uključujući specijalne snage, plaćenike i odbrambene snage. Ovo je u sredu saopštio predsednik pokreta „Mi smo zajedno sa Rusijom” Vladimir Rogov, navodi Tas.
„Nikada nije bilo takve koncentracije na našoj liniji fronta, u Zaporoškoj oblasti. Ima ih zaista mnogo. Ako navedemo sve jedinice, onda će nam trebati svo vreme emitovanja emisije. Ovde su i Snage za specijalne operacije (SOF) i strani borci, koji su dovedeni u velikom broju, i teritorijalna odbrana i prisilno mobilisana”, rekao je on u emisiji TV kanala Solovjov.
Rogov je rekao i da na liniji dodira u Zaporožskoj oblasti vojska govori engleski i poljski na strani Oružanih snaga Ukrajine.
Rogov je ranije upozorio da Oružane snage Ukrajine povlače tešku tehniku na liniju dodira. Prema njegovim rečima, primećuje se kretanje, posebno, haubica M777, višecevnih raketnih sistema „himera”… Istovremeno, kako je primetio Rogov, nema planova za evakuaciju ljudi iz naselja koja se nalaze u blizini linije kontakta, situacija je tamo pod kontrolom.

Peskov: Evropa nije jedini kontinent kome je potreban gas
MOSKVA – Kremlj je danas saopštio da interesovanje za ruski gas u zemljama u razvoju nadomešćuje pad potražnje za tim energentom u Evropi, preneo je Tas s.
Odgovarajući na pitanja da li bi prekid izvoza gasa Evropi bio nemoguć na duže vreme, portparol Kremlja Dmitrij Peskov rekao je novinarima da bi drugi kupci mogli da nadoknade evropsku potražnju, preneo je Rojters.
„Evropa nije jedini potrošač prirodnog gasa i nije jedini kontinent kome je potreban prirodni gas”, izjavio je Peskov, javlja Tanjug.
„Postoje regioni koji se brzo razvijaju... Oni mogu da nadoknade manjak potražnje ruskog gasa u Evropi,” dodao je on.
Od početka ruske vojne operacije u u Ukrajini, Evropska unija se obavezala da će smanjiti svoje oslanjanje na ruske energente, uvodeći ograničenja na uvoz ruske nafte i predlažući ograničenje cene ruskog gasa.

Zelenski posetio oslobođen grad Izjum na istoku Ukrajine
Predsednik Ukrajine Volodimir Zelenski posetio je danas nedavno oslobođen grad Izjum na istoku zemlje.
Zelenski je pozdravio vojnike i zahvalio im se na naporima da ponovo zauzmu to područje, pošto je ukrajinska zastava podignuta ispred zapaljene zgrade gradske skupštine.

Zelenski je na svom Telegram nalogu objavio svoje fotografije okružen ukrajinskom vojskom. Na jednoj od ovih fotografija vidi se i Andrij Jermak, šef kabineta predsednika Ukrajine.

Ranije u sredu ukrajinski mediji su izvestili o putovanju Zelenskog u Izjum.
Ruske snage su prošle nedelje napustile grad nakon ukrajinske kontraofanzive.

Ukoliko zapadne zemlje nastave da pomažu Ukrajini – to će ih opustošiti
Predlozi izneti u ukrajinskom projektu o bezbednosnim garancijama o nastavku vojne i finansijske pomoći zapadnih zemalja Kijevu će ih „opustošiti”, smatra portparolka ruskog Ministarstva spoljnih poslova Marija Zaharova, navodi Sputnjik.
„Dovesti u potpunu zavisnost zapadne zemlje, obavezujući ih da nastave sa ogromnom pomoći kijevskom režimu će ih opustošiti. Zamislite – to se predlaže državama koje sada brinu kako da prežive zimu. Zamislite – govorimo o razvijenim zemljama”, naglasila je ona.
Ona je objasnila da države brinu zbog predstojeće zime ne zbog toga što je neki meteor zbrisao sa lica zemlje energetiku ovih država i ne zato što su se izlili Rajna, Dunav, Sredozemno more izašlo iz korita i potopilo elektrane.
„Ne zbog toga, već zato što je nevolja došla naglo u vidu vašingtonskih učitelja koji su govorili Evropskoj uniji kako da žive i šta da rade. A sada, razvijene države su momentalno skliznule na nivo nerazvijenih zemalja, koje ne znaju kako da se ugreju“, objasnila je Zaharova.
Ona je dodala da se zemljama koje su se već našle u takvom položaju „nudi tako strašno ropstvo da se svojom krvlju obavežu na užas bez kraja”.
Kabinet ukrajinskog lidera Vladimira Zelenskog objavio je nacrt „Kijevskog sporazuma o bezbednosti” – nacrta dokumenta o davanju međunarodnih garancija Kijevu. Između ostalog, u nacrtu dokumenta se navodi da zemlje koje potpišu ukrajinske bezbednosne garancije biće dužne da pruže Ukrajini vojnu pomoć u slučaju agresije protiv nje, prenosi Sputnjik.
Ranije je zamenik predsednika Saveta bezbednosti RF Dmitrij Medvedev izjavio da kijevski režim nastavlja da izmišlja neke „bezbednosne garancije” za budućnost, ali je jasno da ih Ukrajini ne mogu dati susedi.

Petoro dece i žena se utopili u morskom području Marmarisa
Turske vlasti saopštile su danas da su se petoro dece i jedna žena udavili kada je grčka obalska straža presrela čamac pretrpan migrantima i ostavila ih da plutaju na splavovima za spasavanje kod obale Turske, što je Grčka demantovala.
Čamac je migrante prevozio iz Libana ka Italiji.
Među nastradalima su dve bebe, navodi se u saopštenju turske obalske straže.
Spasene su 73 osobe, a pet se smatra nestalim.
Grčka obalska straža je saopštila da „kategorički negira” turske tvrdnje o „navodnoj umešanosti u incident koji je doveo do smrti šest migranata u morskom području Marmarisa, unutar turskih teritorijalnih voda”.

Ko je misteriozna žena iz okruženja Kim Džong Una
Osim sestre i ministarke spoljnih poslova, u bliskom okruženju severnokorejskog vladara Kim Džong Una pojavila se i nova ženska osoba čiji identitet javnosti nije poznat. Već nekoliko meseci žena u jednostavnom crnom odelu, sa naočarima i crnom torbom preko ramena, vidi se na snimcima tamošnjih državnim medija.
Sa njim je viđena i prošle nedelje na masovnom koncertu na otvorenom, kao i na sednici parlamenta na kojoj je Džong Un ponovio da ne odustaje od nuklearnog oružja. Misteriozna žena najčešće je odmah uz severnokorejskog lidera, ili u njegovoj pozadini, prenosi Gardijan.
Američki portal NK Njuz, koji kritički izveštava o Severnoj Koreji, prvi put je ju je primetio u februaru ove godine i od tada je prati.
Procenjuje se da je u 30-im ili 40-im godinama i spekulisalo se da je možda čak i jedna od Kimovih rođaka.
Veruje se da severnokorejski lider ima najmanje dve polusestre, po imenu Kim Sol Song i Kim Čun Song, obe rođene 1970-ih. NK Njuz piše da je starija polusestra  iza kulisa ostala aktivna u rukovodstvu stranke, dok se o drugoj gotovo ništa ne zna.
Dinastija Kim, koju je 1948. osnovao Kim Il Sung, vlada već tri generacije i retko postavlja žene na visoke položaje.
Aktuelni severnokorejski lider je, međutim, dozvolio dolazak nekoliko žena na moćne položaje, navodi britanski list.
Najistaknutija je njegova sestra Kim Jo Džong (34), koja je postala najvažnija ličnost u severnokorejskom režimu posle svog brata.
Smatrana je njegovim glavnim propagandistom, a često ga je predstavljala na međunarodnom nivou.
Ove godine, Kim Džong Un je imenovao prvu ženu ministra inostranih poslova u zemlji Čoe Son Hui (57).
Takođe se pojavio sa Hjon Song Vol (44), pop zvezdom za koju se priča da je bila Kimova bivša devojka, čiji bend peva ode njihovom vođi dok je u vojničkim uniformama, navodi Gardijan.
Kimova supruga Ri Sol Ju dobila je 2018. titulu „poštovane prve dame”, što je, kako smatraju analitičari, veliki podsticaj njenom političkom statusu.

Vašington upravlja delom avganistanske imovine
VAŠINGTON – Američke vlasti saopštile su da su otvorile fonda u Švajcarskoj za upravljanje imovinom Centralne banke Avganistana vrednom 3,5 milijardi dolara.
Ta imovina je zamrznuta u Americi od kada su talibani preuzeli vlast. Novi fond, sa sedištem u Ženevi, preuzeće funkcije centralne banke, kao što su otplata zaostalih dugova Avganistana ili plaćanje uvoza električne energije.
Taj fond bi u budućnosti mogao da ima i druge uloge, kao što je štampanje novčanica, prenosi Beta.

Vazdušni napadi u Etiopiji, ubijeno deset osoba
U dva vazdušna napada koja su se jutros dogodila u Mekeleu, glavnom gradu regiona Tigraj u Etiopiji ubijeno je 10 osoba, saopštio je direktor centralne gradske bolnice Kibrom Gebreselasi.

Meta napada bila je stambena četvrt u Mekeleu, izjavio je on.

"Neophodno je operisati troje povređenih, a suočeni smo sa nedostatkom lekova," rekao je Gebreselasi za AP.

Nekoliko vazdušnih udara pogodilo je grad Mekele otkako su borbe između snaga u Tigraju i vlade Etiopije nastavljene krajem avgusta, čime je prekinut period relativnog zatišja od kraja marta.

Od izbijanja sukoba u novembru 2020. godine veruje se da su desetine hiljada ljudi ubijene, a milioni raseljeni u regionima Tigraj, Amhara i Afar.

Nastavljena posebna sednica parlamenta o KiM
Posebna sednica Skupštine Srbije, na čijem je dnevnom redu Izveštaj o pregovaračkom procesu sa privremenim institucijama samouprave u Prištini, od 15. juna 2021. do 1. septembra 2022. godine, nastavljena je danas. Sednici prisustvuje i predsednik Aleksandar Vučić, koji je juče predstavio taj izveštaj, a zatim je odgovarao na pitanja poslanika.
Predsednik je je pozvao sve poslanicke grupe da glasaju za izveštaj i naglasio da bi jedinstvo o pitanju KiM bilo važno i za sliku Srbije u svetu.
Vučić je poručio da ni posredno ne neposredno neće priznati tzv. Kosovo, niti će odustati od legitimne borbe za državne i nacionalne interese, ali i borbe za poštovanje medunarodnog prava, prenosi Tanjug.
Ocenio je i da je rasprava u parlamentu prošla mnogo bolje nego što je mislio, ali da je očekivao da će svi glasati za izveštaj koji je, kaže, urađen odgovorno i protiv kojeg niko na sednici nije rekao ništa.
Sednicu i danas, kao i juče, sa skupštinske galerije prate predstavnici Srpske liste i srpskih institucija na KiM, a sednici prisustvuje 150 poslanika, kao i direktor Kancelarije za KiM Petar Petković.

Lajen: EU nepotpuna bez Zapadnog Balkana, Ukrajine i Moldavije
STRAZBUR - Predsednica Evropske komisije Ursula fon der Lajen istakla je danas da EU ostaje posvećena proširenju, porukom da je put ka EU put ka snažnoj demokratiji, a da su Zapadni Balkan, Ukrajina i Moldavija budućnost Unije.
Fon der Lajen je, u obraćanju Evropskom parlamentu, rekla da EU, kada je reč o spoljnopolitičkoj agendi, mora da investira u demokratiju.
„Treba sa partnerima objediniti snage da proširimo demokratiju, a direktni put je jačanje naših odnosa i demokratije u našim državama”, poručila je ona.
Fon der Lajen je rekla da postoje zemlje koje su već na putu ka EU i da Unija mora da ih podrži tokom svakog njihovog koraka na tom puti, jer je put ka snažnijoj demokratiji isti kao i put u EU.
„Zato građanima na Zapadnom Balkanu, u Ukrajini i Moldaviji želim da kažem da su oni deo naše porodice, budućnost naše Unije. Bez njih naša EU ne bi bila potpuna”, podvukla je ona.
Fon der Lajen je kazala da je EU videla da postoji potreba da se ide i dalje od procesa proširenja, da je potrebna politička zajednica, u vezi čega će Evropska komisija predati svoje ideje Savetu Unije.
Prema njenim rečima, budućnost EU zavisi i od saradnje sa partnerima izvan Evrope.
„Ima zemalja koje žele da sarađuju sa nama u suočavanju sa velikim izazovima”, kazala je ona najavljujući sporazume sa više zemalja i napore u produbljivanju saradnje, prenosi Tanjug.
Ukazala je i da strane autokrate napadaju evropske vrednosti, kroz finansiranje institucija preko kojih žele da miniraju te vrednosti.
S tim u vezi je najavila mere koje treba da spreče takve aktivnosti.

Putin na početku rata odbio sporazum sa Kijevom po kojem Ukrajina ostaje van NATO-a
MOSKVA- Britanska agencija Rojters objavila je danas informaciju da je glavni ruski pregovarač za Ukrajinu Dmitri Kozak saopštio ruskom predsedniku Vladimiru Putinu na početku rata u februaru, da je sklopio privremeni dogovor s Kijevom, koji bi zadovoljio zahtev Moskve da Ukrajina ostane izvan NATO-a, ali da je Putin to odbio i nastavio sa vojnim pohodom.
Britanska agencija navodi, pozivajući se na trojicu ljudi bliskih ruskom rukovodstvu, da je izaslanik Dmitri Kozak, koji je rođen u Ukrajini, rekao Putinu kako veruje da je dogovor koji je sklopio otklanja potrebu da Rusija nastavi vojnu operaciju protiv Ukrajine velikih razmera.
Rojters je prvi put izvestio o Kozakovoj preporuci Putinu da prihvati sporazum.
Ruski predsednik je u više navrata pre rata tvrdio da se NATO i njegova vojna infrastruktura približavaju ruskim granicama primajući nove članice iz istočne Evrope i da se alijansa sada priprema da prihvati i Ukrajinu.
Putin je javno izjavio da to predstavlja egzistencijalnu pretnju Rusiji, što ga je nateralo da reaguje pokretanjem „specijalne operacije” u Ukrajini.
Upitan za komentar o izveštaju Rojtersa, portparol Kremlja Dmitrij Peskov saopštio je da je on apsolutno netačan.
„To nema apsolutno nikakve veze sa stvarnošću. Nikada se nešto tako nije dogodilo. To je apsolutno netačna informacija”, naglasio je Peskov, prenosi Tanjug.
Mihail Podoljak, savetnik ukrajinskog predsednika, izjavio je da je Rusija iskoristila pregovore kao dimnu zavesu da se pripremi za svoju invaziju, ali nije odgovorio na pitanja Rojtersa o suštini pregovora niti je potvrdio da je bio postignut preliminarni dogovor.
„Danas jasno razumemo da ruska strana nikada nije bila zainteresovana za mirno rešenje”, rekao je Podoljak, prenosi britanska agencija.

Glad preti istočnoj Africi, 730 dece preminulo ove godine zbog neuhranjenosti u Somaliji
Rog Afrike opustošen je najgorom sušom u poslednje četiri decenije koja je desetkovala useve i stoku i, milione ljudi i dece dovela na ivicu gladi.
Posle naglog skoka cena žitarica, goriva i đubriva usled ruske invazije na Ukrajinu, humanitarne organizacije upućuju nove apele za pomoć i upozoravaju na teške posledice klimatskih promena, prenosi Radio slobodna Evropa (RSE) pisanje svetskih medija. Organizacije za pomoć kažu da im nedostaju sredstva za sprečavanje gladi u istočnoj Africi, jer su neuspeli usevi i uginuća stoke usled suše pogoršani zabranom izvoza iz susednih zemalja, kao i visokim cenama hrane u svetu, koje su oko osam odsto više nego pre godinu dana.
UNICEF je prošle nedelje naveo da je ove godine oko 730 dece umrlo u somalijskim centrima za lečenje neuhranjenosti. Procenjeno je da se 50 miliona ljudi suočava s akutnom nesigurnošću hrane širom istoka Afrike, uključujući Keniju, Etiopiju, Sudan i Južni Sudan.
Svetska meteorološka organizacija nedavno je upozorila da klimatske promene nesrazmerno teško pogađaju Afriku, koja je odgovorna za samo dva do tri odsto globalnih emisija štetnih gasova.
Humanitarne organizacije procenjuju da je skoro polovini stanovništva Somalije potrebna hitna pomoć za lečenje, sprečavanje akutne pothranjenosti i smrtnih slučajeva povezanih s glađu, te traže hitnu pomoć za sprečavanje gladi u toj zemlji. Glad u Somaliji je poslednji put proglašena 2011. godine, kada je umrlo više od 250.000 ljudi i posle čega su mnogi kritičari istakli da je proglašenje gladi došlo prekasno, kao i da bi ranije upozorenje brže pokrenulo međunarodnu zajednicu, piše Vašington post, naglasivši da svet ponovo ignoriše višemesečna upozorenja o situaciji na istoku Afrike.
Proglašenje gladi je, napisao je list, specifičan i redak događaj koji obično donose Ujedinjene nacije i nacionalne vlade nakon podataka da više od 20 odsto domaćinstava u zemlji ima ekstremne nedostatke u hrani, otprilike trećina dece doživljava akutnu pothranjenost, a dve osobe od svakih 10.000 umiru svaki dan od gladi, prenela je Beta.
U aprilu su UN upozorile da je 1,4 miliona dece mlađe od pet godina akutno pothranjeno. U maju je za najmanje 213.000 ljudi u centralnom regionu navedeno da su u „katastrofi” dok su, navodi Vašington post, letos humanitarne organizacije podigle alarm, navodeći podatke o rasprostranjenoj gladi i ukazujući na nedostatak međunarodne podrške.
Somalija je pre rata u Ukrajini dobijala 90 odsto pšenice iz Rusije i Ukrajine. Prva velika pošiljka ukrajinskog žita, nakon što su pregovori ublažili rusku blokadu, stigla je do istoka Afrike početkom septembra. Međutim, kako je istakao Vašington post, šteta učinjena u regionu koji zavisi od tog uvoza je duboka i trajna.
Ambiciozni cilj koji su svetski lideri zacrtali pre sedam godina „da do 2030. okončaju glad u svetu”, sada deluje udaljeniji nego ikad, ocenili su urednici Gardijana.
UN procenjuju da je u svetu broj ljudi koji su samo korak od gladi skočio sa 135 miliona u 2019. na 345 miliona. Dve trećine onih koji su prošle godine pogođeni glađu bile su žene. Pored upozorenja da je u Somaliji glad „na vratima”, podaci ukazuju da je širom roga Afrike opustošenog sušom oko 22 miliona ljudi izloženo gladovanju.
Višestruki sukobi i klimatski šokovi već su uticali na krizu i pre početka pandemije posle koje su rezerve mnogih zemalja iscrpljene i mnoge se nisu oporavili, ističe Gardijan uz sumorne ocene da će 2023. kriza verovatno biti gora.

Pariz gasi svetla na Ajfelovoj kuli zbog štednje struje
PARIZ – Svetla na Ajfelovoj kuli uskoro će se gasiti više od sat vremena ranije tokom noći, kako bi se uštedela struja, najavila je danas gradonačelnica Pariza An Idalgo.
Idalgo je rekla da je kultni toranj, koji je inače osvetljen do jedan sat posle ponoći, samo jedan od gradskih spomenika i opštinskih zgrada koje će biti „poslate u mrak” ranije uveče, jer se francuska prestonica, kao i ostatak Francuske i Evrope, suočava sa rizicima nestašice struje, racionalizacijom potrošnje i isključenjima struje zbog sukoba u Ukrajini, prenosi Tanjug.
Svetla na Ajfelovoj kuli biće isključena nakon što poslednji posetilac ode u 23.45, počevši od 23. septembra, rekla je Idalgo.
Ostale znamenitosti kojima upravlja grad, kao što su toranj Sen Žak i Gradska kuća, biće isključene u 22 sata.
To je simboličan, ali važan korak, po mišljenju gradonačelnice Idalgo, koja odbacuje kritike da bi vlasti u Parizu mogle učiniti više da smanje potrošnju energije za 10 odsto, što je cilj koji je u julu postavio predsednik Emanuel Makron u okviru opštenacionalnog plana za uštedu energije.
Iz bezbednosnih razloga, ulična rasveta će ostati upaljena širom Pariza, a kitnjasti mostovi preko reke Sene takođe će ostati osvetljeni noću, izjavila je Idalgo novinarima.
Pariske vlasti imaju za cilj da uštede energiju tako što će početak grejne sezone pomeriti za ceo mesec, sa sredine oktobra na sredinu novembra.
Takođe, planiraju da snize temperaturu u javnim zgradama za jedan stepen, sa 19 na 18 stepeni Celzijusa tokom radnog vremena, a na 16 stepeni posle radnog vremena i vikendom.
Rusija je smanjila isporuke prirodnog gasa u nekoliko evropskih zemalja, jer one podržavaju Ukrajinu, zbog čega cene gasa i struje rastu.
To je podstaklo inflaciju i izazvalo strah od smanjenja zaliha kako se bliži sezona grejanja, primoravajući zemlje da uvedu mere očuvanja i olakšice za potrošače i preduzeća.

Glavni grad Kazahstana ponovo nosi naziv Astana
ASTANA – Kazahstanski predsednik Kasim-Žomart Tokajev pristao je da vrati nekadašnji naziv glavnog grada zemlje, Astana, samo tri godine nakon što ga je preimenovao u čast svog prethodnika, rekao je njegov portparol.
Portparol Tokajeva, Ruslan Želiban rekao je da je predsednik pristao na promenu imena nakon inicijative grupe poslanika, prenosi AP.
Jedan od prvih poteza Tokajeva po preuzimanju dužnosti 2019. godine nakon što je predsednik Nursultan Nazarbajev otišao sa funkcije bio je da pozove da se glavni grad Kazahstana, Astana, nazove Nur-Sultan. Nazarbajev, koji je vodio zemlju tri decenije pod Sovjetskim Savezom i nakon što je stekao nezavisnost 1991. godine, preselio je glavni grad iz Almatija u Astanu 1997.
Taj potez je bio naširoko doveden u pitanje zbog relativne izolacije grada u severnim stepama i ozloglašenih hladnih zima u kojoj temperature padaju na čak 51 stepen Celzijusa ispod nule. On je od grada napravio izložbeni prostor blistave arhitekture, uključujući i toranj za posmatranje, gde posetioci mogu da stave svoje ruke u otisak Nazarbajevljevih ruku.
Nakon što se povukao, Nazarbajev je zadržao ogroman uticaj na mestu šefa vladajuće stranke i saveta za bezbednost okruga, navodi AP.  Tokajev ga je uklonio sa tih funkcija nakon smrtonosnih nemira u januaru koji su bili delimično podstaknuti nezadovoljstvom zbog moći koju je Nazarbajev još uvek imao, prenosi Tanjug.

Rusija prvi put koristila iranske dronove „samoubice“  u Ukrajini
KIJEV - Rusija je verovatno prvi put koristila bespilotne letelice iranske proizvodnje u ratu protiv Ukrajine, saopštilo je britansko ministarstvo odbrane. Kijev je nešto ranije izvestio da je juče oborio jednu od bespilotnih letelica „Šahid-136”.
Britansko ministarstvo je saopštilo da je reč o oružju za „jednosmerne misije” i da je ono već korišćeno na Bliskom istoku, preneo je Tanjug.
Obaranje drona u blizini linije fronta u Ukrajini sugeriše da Rusija koristi ovo oružje kao taktičko, koje treba da nanese neprijatelju ograničene gubitke, a ne kao strateško naoružanje, za gađanje vojnih objekata dublje u ukrajinskoj teritoriji, naveli su britanski obaveštajci.

Najviše oružja Ukrajina je dobila od Amerike i Britanije
Najnoviji paket pomoći Vašingtona ukrajinskim oružanim snagama vredan je 675 miliona dolara, London je drugi po isporuci oružja Kijevu, a i mnoge druge zemlje pružaju pomoć Ukrajini, objavio je danas „Dojče vele”.
U 20. paketu pomoći Bajdenove administracije, trebalo bi da bude isporučeno sto oklopnih transportera „hamvi” za zaštitu ukrajinskih vojnika na linijama fronta.
Dalje isporuke municije za artiljerijsko oružje „himars” nalaze se na vrhu spiska američkog ministra odbrane Lojda Ostina, koji je taj spisak predstavio na petom sastanku tzv. ukrajinske kontakt-grupe početkom septembra u američkoj vazdušnoj bazi Ramštajn u Nemačkoj, prenosi Tanjug.
Lice rata u Ukrajini se menja, rekao je Ostin u Ramštajnu, obraćajući se predstavnicima više od 40 zemalja, američkih saveznika koji podržavaju Ukrajinu slanjem vojne opreme i oružja.
SAD su od početka ruske invazije 24. februara pružile 14,5 milijardi dolara pomoći ukrajinskim snagama.
Prema podacima vlade u Berlinu, Nemačka je od 1. januara do 5. septembra odobrila izvoz naoružanja u vrednosti od više od 733 miliona evra.
Nemačka, uprkos političkom pritisku saveznika, i dalje odbija da isporuči Ukrajini borbene tenkove tipa „marder”.
Kijev od Berlina od marta traži oklopno oružje, kao što je tenk „marder”.
Britansko Ministarstvo odbrane ne objavljuje podatke o stvarnim isporukama oružja Ukrajini.
Početkom juna, London je objavio da je pokrenuo program obuke ukrajinskih vojnika u cilju osposobljavanja za upotrebu artiljerijskog naoružanja koje će im isporučiti.
Vojni analitičari pretpostavljaju da je ta obuka Kijevu donela odlučujuću prednost, posebno tokom nedavnog vraćanja pod kontrolu teritorija u severoistočnoj Ukrajini.
Na marginama samita NATO-a u junu u Madridu, London je objavio da finansira kupovinu modernih sistema protivvazdušne odbrane, dronova i artiljerijske municije u vrednosti od 1,15 milijardi evra za Ukrajinu.
Time je finansijska podrška Londona Ukrajini ove godine iznosila 4,4 milijarde evra.
U odnosu na svoju ekonomsku moć, do sada su Ukrajini najviše pomoći, vojne i civilne, dale članice EU: Estonija, Letonija, Poljska i Litvanija, i to naročito odmah posle početka ruske invazije 24. februara.
Nemačka ministarka odbrane Kristine Lambreht nedavno je govorila o ugovorima o kružnoj razmeni oružja sa Slovačkom, Češkom i Grčkom.
Tri zemlje bi trebalo da za svoje isporuke Ukrajini dobiju zamensko oružje iz Nemačke.

Novi sukob na granici, Azerbejdžan upotrebio dron
JEREVAN/BAKU – Novi sukobi izbili su jutros između azerbejdžanskih i jermenskih trupa. Portparol jermenskog ministarstva je saopštio da je Azerbejdžan upotrebio dronove, artiljeriju i minobacače na granici dve države gde je situacija, prema njegovim rečima, i dalje napeta.
U borbama na granici između Jermenije i Azerbejdžana tokom jučerašnjeg dana poginulo je oko 100 vojnika, a novi napadi sa obe strane podstiču su strahove oko obnavljanja širih neprijateljstva između ovih dugogodišnjih protivnika, prenosi Tanjug.
Jermenija je prijavila gubitak 49 vojnika u borbama, a Azerbejdžan je saopštio da je u jučerašnjim sukobima pognulo 50 vojnika.
Generalni sekretar Ujedinjenih nacija Antonio Gutereš pozvao je Jermeniju i Azerbejdžan „da preduzmu hitne korake za deeskalaciju tenzija, pokažu maksimalnu uzdržanost i reše sva otvorena pitanja kroz dijalog i sprovođenje prethodnih sporazuma”, saopšteno je iz UN.
Savet bezbednosti UN zakazao je za danas zatvorenu sednicu povodom o obnavljanja sukoba u regionima na azerbejdžansko-jermenskoj granici.

Akcionari „Tvitera” odobrili prodaju kompanije Ilonu Masku
SAN FRANCISKO – Deoničari Tvitera odobrili su sporazum o prodaji kompanije biznismenu Ilonu Masku vredan 44 milijarde dolara.
Kako prenosi Bi-Bi-Si, odluka je doneta tokom kratke video konferencije sa investitorima u sedištu kompanije u San Francisku.
Ovaj korak znači da će Tviter sada pokušati da putem suda primora Maska da kupi kompaniju, preneo je Tanjug.
Mask je naime pokušao da raskine sporazum o kupovini, navodeći da ga je Tviter obmanuo u vezi veličine korisničke baze, kao i broja botova i spam naloga.
Tviter je takve Maskove optužbe odbacio i tužio ga sudu u Delaveru. Mask je nakon toga pokrenuo kontratužbu.
Kompanija tvrdi da Mask nema prava da raskine sporazum.
Dve strane trebalo bi u oktobru da se nađu na sudu u Delaveru, a sudija će tada doneti odluku da li Mask mora da kupi kompaniju ili ne, dodaje britanski javni servis.

Let aviona s kraljičinim kovčegom pratilo pet miliona ljudi
LONDON – Više od pet miliona ljudi pratilo je poslednji let avionom kraljice Elizabete II, čiji je kovčeg s posmrtnim ostacima prebačen iz Edinburga za London, što je najveći broj u istoriji, objavio je sajt za praćenje aviosaobraćaja „Flajtradar 24”.
Sajt na kome mogu da se prate letovi aviona širom sveta, „Flajtradar24”, objavio je da je 4,79 miliona ljudi pratilo juče ovaj let preko interneta, a još je 250.000 njih gledalo je let preko platforme „Jutjub”, prenosi Tanjug.
Prema kompaniji, ovaj let je imao više nego dvostruko više pratilaca od prethodnog rekorda od 2,2 miliona, kada je predsedavajuća Predstavničkog doma SAD Nensi Pelosi doputovala u posetu Tajvanu početkom avgusta.
Kompanija je saopštila da je šest miliona ljudi pokušalo da prati let u prvoj minuti od poletanja aviona „Boing C17A Globmaster” s aerodroma u Edinburgu, čime je ugrožena stabilnost platforme.
Prema saopštenju Kraljica Elizabeta Druga umrla je u Balmoralu u Škotskoj 8. septembra, a njena sahrana biće 19. septembra Vestminsterskoj opatiji u Londonu.

Oslobođeno 8.000 kvadratnih kilometara, stabilizovano pola od tih teritorija
KIJEV – Ukrajinske snage ovog meseca oslobodile su oko 8.000 kvadratnih kilometara okupirane teritorije u severoistočnoj Harkovskoj oblasti.
„Stabilizacione mere su završene na otprilike polovini te teritorije, a na oslobođenom području približno iste veličine, mere stabilizacije su još uvek u toku”, rekao je ukrajinski predsednik Volodimir Zelenski.
Ukrajina je postigla značajan napredak u kontraofanzivi protiv ruske vojske, ali da nije moguće reći da li je rat na prekretnici, prenosi Tanjug.

Bajden: Rat u Ukrajini će se odužiti
VAŠINGTON – Američki predsednik Džozef Bajden izjavio je u Vilmingtonu da je Ukrajina postigla značajan napredak u kontraofanzivi protiv ruske vojske, ali da nije moguće reći da li je rat na prekretnici.
Na pitanje novinara da li je rat u Ukrajini na prekretnici, Bajden je juče rekao da je teško na to odgovoriti, ali da misli da će se taj sukob odužiti, prenosi Tanjug.
Poslednjih dana ukrajinska vojska je ostvarila značajan napredak u kontraofanzivi protiv ruskih snaga u Harkovskoj oblasti na istoku Ukrajine.

U Njujorku otvorena 77. sednica Generalne skupštine UN
NjUJORK - Sedamdeset sedma sednica Generalne skupštine Ujedinjenih nacija, u okviru redovnog jesenjeg zasedanje, otvorena je danas u Njujorku.
Sednicu su otvorili generalni sekretar UN Antonio Gutereš i predsednik Generalne skupštine UN Čaba Koroši, prenosi Tanjug..
Diplomate će dogovoriti dnevni red, raspored sastanaka i formiraće radne komitete.
Na dnevnom redu će biti sve ključne međunarodne teme, uključujući i klimatske promene, borbu protiv COVID-19 i drugih infekcija, stalne sukobe i krize, kao i pitanja dugova zemalja u razvoju.
Opšta debata na visokom nivou održaće se od 20. septembra do 26. septembra, i podrazumeva učešće šefova država i vlada, kao i diplomata iz raznih zemalja.
Tema zasedanja, tokom čije će se generalne debate 21. septembra obratiti predsednik Srbije Aleksandar Vučić, je „Prelomni trenutak: transformativna rešenja za međusobno povezane izazove”.
  </div>
  </body>
 </text>
</TEI>