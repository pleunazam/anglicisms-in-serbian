<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Globalni geometri
Neki veruju da bi urgentnom nominacijom (označavanjem, imenovanjem, postavljanjem) Kosova kao nezavisne države svi problemi bili rešeni. Politika jednostavnih rešenja je politika svršenog čina: nema samilosti, nema diskusije, nema obzira. Izjava američkog predsednika Džordža Buša u Tirani da "smo odlučili da Kosovo treba da bude nezavisno", politika je jednostavnih rešenja. Jednostavna rešenja uvek su i pojednostavljena. Do pravih političkih rešenja dolazi se dovođenjem u pitanje jednostavnih ideja, naročito onih koje nudi zdravorazumsko iskustvo ili trenutni politički interes. Priklanjajući se politici jednostavnih rešenja, SAD sebe nominuju za tragičnog heroja koji sledi demona, iako mu on donosi propast.
Uz nužan oprez, nominacija nezavisnog Kosova govori o tragičnoj koincidenciji demokratije i diktature u spoljnoj politici Sjedinjenih Država. Status (položaj) nezavisnog Kosova je magistratus (službenik koji ga zauzima) Sjedinjenih Američkih Država. Džordž Buš je i sam tragična koincidencija predsednika liberalne i demokratske države i oca "albansko-kosovarske" nacije. Albanci su već uveli praksu da ulicama u Tirani daju imena živih američkih predsednika, što nas podseća na nazive koje su zemljoradničke zadruge dobijale po imenima živih komunističkih heroja. Amerika se polako pretvara u čudovište, političkog hermafrodita koji guta dosadašnje podele sveta kako bi pravio nove. Nominovanjem nezavisnog Kosova Amerikanci se koriste simboličkom moći, moći da se nametne viđenje podele – moći označavanja, imenovanja, postavljanja – kao najbitnijom društvenom moći. Moć manipulisanja objektivnim strukturama globalnog društva, u koje spada i nominovanje nezavisnih država, Americi daje apsolutnu moć – moć kreiranja sveta.
Najmanje iz dva praktična razloga – i u tome ih treba razumeti – SAD ne mogu u nedogled igrati ulogu geometra kosovske nezavisne perspektive. Prvi razlog se ogleda u tome da se dužim prolongiranjem rešenja može roditi sumnja da Amerikanci, nakon odluke o kaznenoj ekspediciji NATO na Srbiju, vode antisrpsku proskriptivnu politiku na zapadnom Balkanu (Hrvatska, Bosna, Crna Gora, Kosovo). Konačno, kada se strasti na ovom stigmatičnom prostoru zločina smire, kada se smire "smešni nacionalizmi" (Poper) i utihnu "narcizmi malih razlika" (Frojd), i kada se posledice sagledaju trezvenim očima bojim se da će se otkriti da su Srbi bili najveće žrtve američke strategije "progresivnog internacionalizma" Evrope. 
Drugi je razlog važniji. Iako spoljašnji i sitni povod, prolongiranje nominacije nezavisnog Kosova može se negativno odraziti na američke pozicije moći van Evrope, posebno u kaspijskom basenu. Problem moći – ukoliko ne funkcioniše kao simbolička moć – i jeste u tome što ona u glavnim crtama pokazuje samo svoju spoljašnju stranu, golu fizičku silu. Simbolička moć se, naprotiv, ne oslanja na takvu silu, nego na domen onoga "što se podrazumeva", što se uzima zdravo za gotovo (take for granted), kao u suprotnostima između muškaraca i žena, mlađih i starijih, ličnog i bezličnog (poslovnog) komuniciranja i slično. Zbog ludosti koju su napravili okupiranjem Iraka – ludost je napadati one kojima se posle njihovog poraza ne može vladati – njima je veoma stalo da pokažu kako mogu, na veliko zadovoljstvo većinskih kosmetskih Albanaca, vladati "okupiranim" Kosovom bez primene gole sile, kako se mogu pomiriti simbolička moć i preventivni mir. Oni žele da nominaciju preventivnog mira na Kosovu podignu do osnovnog principa svoje spoljne politike, a posebno u odnosu na Irak. O opasnosti da preventivni mir ostane u senci mogućeg terorizma i opresije rano je govoriti. Treba misliti i na to da će mnogi događaji u budućnosti biti rezultat onog što se bude zbilo u formi odluke o nominaciji nezavisnog Kosova.
Što se tiče Srba, njima bi prolongiranje statusa Kosova i te kako odgovaralo. Prvo, kako je "oružje slabih uvek slabo oružje", prolongiranje bi im pomoglo da otvorenoj podršci Rusije pridodaju još ponekog i da u skorije vreme pridobiju javno mnenje za svoju tačku gledišta. Raste broj državnika, političara i intelektualaca – a oni su, pored medija, najveći kreatori javnog mnenja – koji intimno podržavaju srpsku tačku gledišta. Ali, kako znaju, posebno državnici, da "moćni mogu učiniti ono što mogu, a da slabi moraju trpeti ono što moraju" (Tukidid), i za otvorenu odbranu srpske tačke gledišta moraju biti stvoreni uslovi. Stvar se komplikuje i time što otvorena podrška srpskoj tački gledišta vodi svrstavanju uz Rusiju, a tek potom uz Srbiju. Svako suprotstavljanje Rusije hermafroditskoj poziciji unipolarnog sveta još uvek se doživljava kao revitalizacija hladnog rata.
Srpska tačka gledišta neće biti priznata kao legitimna sve dok se "globalnoj upravi", potpomognutoj evrozonom, ne suprotstave, pored Rusije kao ključnog faktora, i one političke snage koje iznutra izražavaju svoje nezadovoljstvo igranja uloge geometra planetarne perspektive. Treba očekivati da će to biti trka na duge staze, pre nego realizacija politike svršenog čina.profesor sociologije, Pedagoški fakultet u Somboru

O nastajanju vlade i drugim događajima
Posle parlamentarnih izbora od 21. januara, srpska javnost se nadala da će DS i DSS brzo formirati vladu. Ali, kao što je poznato, vlada je izabrana sa velikim zakašnjenjem. Šta je bio uzrok odugovlačenja? Prema jednoj od teorija, trebalo bi ga tražiti u – različitoj emocionalnoj inteligenciji stranačkih lidera. Nepodudarnost u oblasti emocionalnog može, naime, umesto slaganja, da dovede do netrpeljivosti. Iz toga proizilazi, da je uspeh u pregovorima o vladi zavisio ne samo od zajedničkog programa i ciljeva, već i od ličnih osobina, odnosno od emocionalne (ne)razboritosti učesnika.
Proces nastajanja vlade bio je obeležen različitim ponašanjem političkih strana, a to ponašanje je pretežno određivala upravo emocionalna inteligencija. Na jednoj strani racionalna stvarnost – vlada, a na drugoj subjektivni faktor – ljudi iz političkih stranaka. Da bi sastavili vladu oni su morali da, prvo, sagledaju problem, što im je omogućavala intelektualna racionalna inteligencija (IQ), i drugo, da, potom, potraže najbolja rešenja za Srbiju. Ali najbolja rešenja mogu da nađu one partije čije vođe poseduju pretežno pozitivnu emocionalnu pismenost kako bi mogli da uravnoteže svoja politička shvatanja sa političkom stvarnošću, što znači da poseduju idealnu društvenu emocionalnu inteligenciju 
Odnos emocionalne inteligencije i politike moguće je osvetliti i kroz jedan pogled na devedesete godine. Jugoslavija je u to vreme bila pred jednim neophodnim političkim i ekonomskim preuređenjem. Na jednoj strani je bilo pitanje političkog sistema, a na drugoj – jugoslovenski politički akteri. Ali to nije bilo sve, jer je i Zapad bio zainteresovan za određena rešenja. Na samom početku, Zapad je isticao problem preuređenja Jugoslavije, koja je trebalo da izmeni svoj politički sistem na isti način kao što su učinile zemlje takozvanog istočnog bloka. Kako u tome nije bilo napretka, Zapad je izmenio svoju politiku. Ubrzo se moglo videti da se ne radi samo o njegovoj prostoj želji, već o nametanju političkog rešenja. Nametanjem upravlja druga inteligencija, naime – emocionalna.
Jedan drugi primer: devedesetih je postojao i problem Kosova i Metohije u okviru Srbije i Jugoslavije, ali i šire. Tadašnja srpska elita pokušavala je da taj problem reši isključivo kroz institucije, a ponajmanje političkim sredstvima – tako je tada njima savetovala njihova emocionalna (ne)pismenost. SAD je sa svoje strane koristila svoju pismenost i pokušavala je da iznudi rešenje pritiscima na Srbiju.
Problem Kosova i Metohije je i danas akutni problem za Srbiju i za Evropu, za Albance i Srbe u Pokrajini. Sadašnja srpska politička elita, nasuprot političarima iz devedesetih, koristi kako svoju racionalnu inteligenciju, tako i ono pozitivno iz emocionalne. I može se videti da takav pristup rešavanju problema ipak daje neke bolje rezultate.
I na kraju, još jedan primer različitosti u oblasti emocionalnog shvatanja politike – između pokojnog premijera Zorana Đinđića i sadašnjeg, Vojislava Koštunice. Prema nekim saznanjima, prvi je verovao da su pojedinci sami u najvećoj meri odgovorni za ono što im se u politici događa, kao i to da je vreme resurs, te da se do promena nabolje može doći diktiranjem tempa događanja, da bi se na taj način došlo do ključnih promena. Drugi je posedovao neki drugi emocionalni kod i vrednosti u politici je procenjivao prema tom svom kodu. On je, na primer, smatrao da za rešavanje gorućih problema žurba nije potrebna, da je potrebno šire društveno uključivanje, i da se nađu dobro formulisana pravna rešenja, te da će takva rešenja vremenom doneti zadovoljavajuće rezultate. To shvatanje manje uzima u obzir ljudski faktor. Đinđić je svoje shvatanje ilustrovao primerom, da ako je potrebno da se gutaju žabe, onda ih treba gutati. Nasuprot Đinđiću, Koštunicu je spopadala muka i pri samom pominjanju gutanja žaba.publicista

Dijeta – da ili ne
Doktor Robert Atkins bio je jedan od prvih pobornika dijeta sa mnogo proteina i malo ugljenih hidrata. Veruje da ugljeni hidrati pospešuju lučenje insulina, što dovodi do porasta telesne težine i drugih pojava opasnih po zdravlje. Stoga Atkinsonova dijeta u početku ograničava unos ugljenih hidrata na 20 do 40 grama na dan. Isključuje se većina žitarica, mahunarki, voća, testenina i povrća, s izuzetkom salatnog povrća i malih količina nekih drugih vrsta povrća. Što se tiče mesa, jaja, sira, putera i pavlake, on kaže da možete da ih jedete koliko god želite.
Ukoliko ne dobija dovoljno ugljenih hidrata iz hrane, vaš organizam počinje da sagoreva svoje uskladištene ugljene hidrate (glikogen) da bi dobio energiju – a na taj način se oslobađa velika količina vode i smanjuje težina. Vaš organizam takođe počinje da sagoreva određene količine masti, ali ne u toj meri koliko bi se one sagorele fizičkom aktivnošću. Sagorevanje masti usled nedostatka ugljenih hidrata dovodi do stvaranja toksičnih uzgrednih produkata, koji se nazivaju ketoni, i njihovog nagomilavanja u krvotoku. Oni će se preraditi u bubrezima pre nego što se izbace iz organizma. Kako tvrdi Atkins, ketoni nesumnjivo suzbijaju apetit, ali isto tako izazivaju zamor i mučninu. Dugoročni efekti ove dijete na zdravlje su nepoznati, a mogu da budu potencijalno opasni.
Dijeta sa grejpfrutom. – Mada postoje mnoge verzije ovog plana, sve one vam nalažu da pre svakog obroka pojedete pola grejpfruta kako biste iskoristili enzime iz ovog ploda koji sagorevaju masti. Kalorije su obično ograničene na manje od 800 na dan, mada neke verzije traže da jedete sve dok se ne zasitite. Grejpfrut nema masti, ima veoma malo kalorija i natrijuma i prepun je vitamina S. Ali budući da sadrži veoma malo kalorija – i manjak proteina, vlakana i nekih važnih vitamina i minerala – ova dijeta može da bude opasna.Dijeta Beverli hils. – Ovo je kratkoročan, brz plan za skidanje kilograma. Njegovi pobornici ukazuju da sme da se primenjuje samo po mesec dana u jednom navratu. On se oslanja uglavnom na kombinaciju namirnica, na primer, predlaže se da se voće jede samo za sebe i da se nikada ne jedu proteini sa ugljenim hidratima, tako da svaka namirnica može dobro da se svari umesto da se uskladišti kao telesna mast. Početni gubitak kilograma može da nastupi brzo, ali Beverli hils dijeta određuje uzimanje ograničenih obroka i ne zasniva se ni na kakvim naučnim dokazima. Ova dijeta je takođe opasno siromašna proteinima i nekim veoma bitnim vitaminima i mineralima. Evo šta ukazuje na njenu opasnost: upotreba šampanjca u ovoj dijeti je neograničena.

Težina dima
Pri pomeni  paradržavnog posla, pamet mi stane kod prvog dela reči – para. Ono – državni – ostaje nekako mutno, zadimljeno. Oni koji su "u državnom interesu" krijumčarili cigarete sasvim se dobro opariše, a koliko su to i kako "pomogli" državi nije baš jasno. Jedino smo jasno čuli je da je Marko Milošević prve pare zaradio noseći gajbice u Požarevcu, dok je Stanko Subotić  kapital stekao peglajući u Francuskoj. Prvo su pritvoreni su carinici i pripadnici državne bezbednosti. Sve predstavnici državnih institucija. U drugom krugu osumnjičiše direktno samog sina i suprugu počivšeg Miloševića. 
Znači li to da su oni personifikovali državu, odnosno njene institucije, ili bili zainteresovani samo za prvi deo reči paradržavni?
Drugi predsednik koji se sumnjiči za isti posao je Milo Đukanović, ali "Mreža" je srpska akcija i njega neće uhvatiti. Za taj deo nekadašnje zajedničke priče dva predsednika ostaje da se čeka da li će i šta uraditi tužilaštva u Bariju i Augsburgu. Pre više od tri godine u Evropskoj komisiji su utvrdili da je EU oštećena švercom cigareta za više od 20 milijardi evra. 
Poslovi, obavijeni dimom, tvrdi se, služili su u vreme sankcija  za finansiranje rata. Kako onda objasniti da su neki nastavili time da se bave i posle 1995. kada je završen rat u Bosni i Hrvatskoj. Ko tu koga finansira kada se na crnom tržištu preprodaju tone "ronhila", cigareta iz Hrvatske? Da li su hrvatske firme pomagale finansiranje srpske vojske ili je lični interes jači od svakog patriotizma? Istina je i da se Hrvatska tako naoružavala, ali smo pomalo zaboravili one silne flaše "Badelovog" konjaka i "vekje romanje" na našim buvljacima.
Slučajno ili ne, ali "kimovi", "bondovi", "lordovi" nestali su sasvim sa ulica kada je "Filip Moris" kupio fabriku cigareta u Nišu, BAT onu u Vranju. Istina, bilo je i falsifikata, pokušaja da se dobiju dozvole da se ovde registruje "monte karlo" i tako ozvaniči proizvodnja i prodaja. Kao kada bismo mi sami proizvodili "koka kolu", jer je kompanija iz Atlante zaboravila da na ovom deliću planete zaštiti svoj robni žig i znak.
Akcija "Mreža" pokrenuta je odmah posle "Sablje". U "Sablji" je mnogo otkriveno, "kratkovrati vozači džipova" nestali su sa ulica, ali novac nije nađen. Zato su pojedini policajci u Upravi za organizovani kriminal, krijući i od sopstvenih kolega, krenuli da istražuju duvanski put, koji vodi do para. Opstrukcije su bile nesumnjive, policajci smenjivani, pojedinci hapšeni, novinari ućutkivani, blaćeni, tužioci nezainteresovani...
Razjasnilo bi se mnogo kada bi se saznalo ko i kako finansira pojedine partije, zašto pojedini političari izuzetno cene neke biznismene, a neke preziru. Kako se to velike ljubavi pretvaraju u progone,  istraga "zastane  u mestu",  neko lako dobija najunosnije poslove, a neko nikako. Kancer nije neophodan da bi neko umro od duvana.   Jedino je glumac Harvi Kajtel uspeo da izmeri težinu dima – prvo izmerite cigaretu, zatim sav pepeo otresate na tas, na kraju dodate i pikavac. Razlika u težini cigarete i njenih ostataka je težina dima.

Balkan će se zaželeti radnika
Hrvatskoj nedostaje najmanje 20 hiljada visokokvalifikovanih turističkih radnika za predstojeću letnju sezonu na Jadranu. Kuvari, vodiči, konobari, mogu da biraju radna mesta i uslove rada. Crnogorska obala, mesto okupljanja svetskih biznismena i bogataša, takođe vapi za radnom snagom svih profila. A Slovenija, poodavno, "usisava" radnike sa brdovitog Balkana. Sve zapadnobalkanske zemlje, posle tranzicionog šoka, polako se oporavljaju i manje-više uspešnim merama smanjuju broj radnika na biroima za zapošljavanje. 
Naš ministar ekonomije i regionalnog razvoja Mlađan Dinkić izneo je ovih dana podatak da u privatnom sektoru radi 62 odsto ukupnog broja zaposlenih u Srbiji. Prema njegovim tvrdnjama, stopa nezaposlenosti od 21,6 odsto trebalo bi da se u narednih pet godina smanji na 11 do 12 odsto raznim podsticajnim merama, kao što su stimulacije za otvaranje novih radnih mesta, krediti za početnike, zanatske radnje i mala i srednja preduzeća, kao i obuka i prekvalifikacija nezaposlenih, kojih trenutno ima 692 hiljade. 
Cilj najavljenih mera jeste da se stopa nezaposlenosti u narednih pet godina prepolovi. Ako su Poljska i Slovačka to uspele za samo tri godine, realan je optimizam da bi i nama to moglo da pođe za rukom. 
– U tome će nam od velike koristi biti grinfild investicije, zatim odobravanje kredita bez hipoteke za početnike, nastavak kreditiranja samozapošljavanja, usmeravanje sredstava iz Fonda za razvoj vlasnicima zanatskih radnji i preduzetnicima i aktivne mere zapošljavanja preko Nacionalne službe za zapošljavanje – objasnio je Dinkić.
Nastavak pregovora sa EU ohrabriće strane investitore pa bi i to trebalo da bude motorna snaga privrednog rasta, što je osnova za smanjenje nezaposlenosti. Planira se da će od 2008. godine priliv stranih investicija u Srbiju godišnje biti od tri do pet milijardi dolara. Doduše, sada Srbija ima veoma nezavidno mesto kada je u pitanju nezaposlenost – čak i ako se ne računa stopa nezaposlenosti od 43 odsto na Kosmetu – i od nas su u Evropi gore samo Makedonija, Bosna i Hercegovina i Crna Gora. Hronična nezaposlenost u zemljama zapadnog Balkana ugrožava stabilnost i sam cilj ulaska u članstvo Evropske unije. Postojanje funkcionalne tržišne ekonomije jedan je od preduslova za prijem, a nezaposlenost od 40 odsto u BiH ili 35 procenata u Makedoniji pokazuju da ovaj uslov još nije ispunjen. Ali, prestrukturisanjem privrede i zakonskim merama među kojima se najviše nade polaže u zapošljavanje na osnovu privremenih ugovora, može presudno da se utiče na smanjenje stope nezaposlenosti među mladima i ženama, jer ove grupe pokazuju izraženiju tendenciju da pristaju na privremene poslove. I rast broja novih firmi ima uticaja na otvaranje novih radnih mesta. Stručnjaci Programa UN za razvoj smatraju da je region zapadnog Balkana na dobrom putu da već od 2020. godine bude čak imigraciono područje za radnike iz nekih delova Evrope i Azije.

Igra je važna
Čak 86 odsto mladih, koji su svakodnevno prezauzeti isplaniranim obavezama, kažu da bi želeli da se život malo uspori i da im ostavi vremena da odahnu. Uz to, 96 odsto njih izjavilo je da bi volelo da ima malo više vremena da se igra. Istraživanje putem "e-Panela" obuhvatilo je više od milion domaćinstava u SAD i oko 120.000 u Kanadi. 
– Deca sve brže sazrevaju i sve ranije se suočavaju sa stresom učeći da se nose sa njim, i to u okruženju koje je svakim danom sve oštrije i zahtevnije; kao da im je poslednja stvar na pameti da prosto budu – deca, i da se posvete istraživanju svoje kreativne strane koja želi da se igra – kaže Jan Pjerpoint, zadužen za omladinu u agenciji za istraživanje tržišta "Synovate".Igra je važna i, izvesno, biće sve važnija. Barem kada je reč o kreativnim poslovima gde je doza igre neophodna za stvaranje novih ideja.

Dodatni posao: mobilni bankar
Ko ima vremena da se pored svog posla bavi još jednim, ko je spreman da uči i napreduje, mogao bi i dobro da zaradi ako se zaposli kao – mobilni bankar! 
Zadatak je da promoviše, preporučuje i prodaje bankarske (finansijske) proizvode, u zavisnosti od toga šta kome treba: krediti, kartice, štednja, elektronsko bankarstvo... Folksbanka a.d. je ovih dana uvela i ovu novinu. 
Mobilni bankar neće biti u stalnom radnom odnosu u banci već će biti plaćen po učinku, uz proviziju, što znači da mesečna zarada može da bude 1.000 evra i više, ukoliko je saradnik bio uspešan u prodaji. Spoljni saradnici koji budu primljeni imaće jednomesečnu obuku i biće specijalizovani za određene proizvode banke. Troškove obuke snosi Folksbanka. – Ovde bankarsko iskustvo nije neophodno. Bitni su motivacija, pozitivan stav i dobra volja. Ako budu uspešni, imaće mogućnost i stalnog zaposlenja u banci. Vremenom, oni mogu postati vrhunski stručnjaci iako možda nisu ni pomišljali na tako nešto – kaže Gerhard Lener, direktor sektora za poslovanje sa stanovništvom Folksbanke.

Menadžeri – most sa Evropom
Kada će, kako će, da li će i zašto će Srbija ući u EU? 
Što se tiče menadžera, granice ne postoje: više od milion menadžera Evrope u okviru CEC, "kišobran" organizacije sa sedištem u Briselu, podržaće Srpsku asocijaciju menadžera u akcijama koje slede. 
Pijemont ujedinjenja sa EU na ovom top nivou su edukacija, širenje uticaja prema sindikatima i državi, prepoznavanje esnafa menadžera kao socijalnog partnera u dijalogu, a to je u fokusu svih mlađih esnafa, mađarskog, hrvatskog i norveškog, podjednako kao i našeg. 
CEC na evropskom nivou datira od sredine prošlog veka, zastupajući interese menadžera u okviru evropskih institucija, i to po strani od politike i drugih vanprofesionalnih upliva. Gost SAM-a nedavno je bio Ludger Feliks Rame, generalni sekretar CEC-a i osnivač kancelarije u Berlinu lokalnog nemačkog udruženja ULA. Te davne 1951. godine, baš kao i sada za Srbiju, prvi zadatak je bio – uspostaviti pravu komunikaciju. 
Zastupanje interesa menadžera na evropskom nivou značilo je za Nemačku približavanje interesa Evropi. 
– Zašto se ljudi plaše Evrope? Zato što osećaju da imaju neki nedostatak i strepe da bi u toj igri mogli ispasti gubitnici. Zato je promena stvar od koje mnogi zaziru, a najteže pada generacijama između 40 i 50 godina. Oni sada uče kako s tim da se izbore i treba im pružiti ruku; siguran sam da delimo i vrednosti, i etička načela, i da se oko mnogo toga slažemo, na primer oko uloge porodice u Srbiji. Organizacija koja uspe da integriše celo društvo, otvori kanal za komunikaciju i odgovori na specifične ali i zajedničke potrebe zaposlenog sveta, napraviće onaj balans koji svako društvo treba da ima. Svaka promena ima dobitnike i gubitnike, a gubitnici uvek glasaju ekstremno, levo ili desno, svejedno. Sredina je bazirana na etici i profesionalizmu, na volji da nam bude bolje, da se ide napred u rastu i razvoju, i da se SVI u to uključe, celo društvo – dodaje Rame. 
Bilo da se inovacije unose u proces tehnologije, novi proizvod ili u ljudske resurse (što čini razlike među evropskim ekonomijama) umrežavanje i rad u mreži, nadnacionalnoj i profesionalnoj, stepenik je koji treba savladati. 
– Ne znam kako je ovde, ali u Nemačkoj je posao menadžera težački: nemaju mnogo vremena za uživanje, potrebno je stalno balansirati između interesa vlasnika i radnika. Zato je važno zastupati i treću stranu, važno je da se čuje i glas menadžera, da će njegov interes štititi njegov poslodavac, vlasnik, to je pogrešno! Jedini način da se popnete gore i da ostanete na vrhu jeste doživotno učenje i usavršavanje, neophodno je toga biti svestan. Mi nismo dobri u marketingu, ali budućnost Nemačke je u pronalazaštvu i inženjerstvu. To je ono u čemu smo dobri, i to pojačavamo i razvijamo. Tako treba svako da razmišlja u vremenu globalizacije kada prosek ne može da uspe – važno je biti najbolji, a to je moguće samo ako radite ono što vam se sviđa i u čemu ste dobri!– tvrdi Ludger Rame. 
U Srpskoj asocijaciji menadžera dosad su se detaljno pretresla, čini se, najvažnija pitanja novog poslovnog doba: šta je to dobar menadžer (da li se rađa ili stvara), kako doći do vrhunskih kadrova za top pozicije, kako ih zadržati, kakav interes imaju vlasnici, to jest osnivači da generalni menadžer bude na njihovoj strani i strani očuvanja kapitala, i zašto su, osim relevantnog iskustva, važni dobra komunikacija, stepen emotivne inteligencije i, naravno – poverenje. 
To što, u vremenu turbulencija i kljakave tranzicije, možda nisu imali gde da se stvore vrhunski kadrovi, nije opravdanje da oni koji su tu ne ulažu u razvoj svoje karijere i razvoj kompanije koju vode. Bar u ovome je Evropa na našoj strani!

Država prodaje prošlost
Želimo da zarađujemo svuda i na svakom mestu, poruka je koja se oseća u američkom vazduhu. Naravno da privatne firme, male i velike, pogotovo ove prve, ne prezaju ni od kakvog posla, ali isti je slučaj i sa američkom državom. Iako je bogata i prebogata, opet – koristi svaku priliku da zaradi. 
Elis ajland u Njujorku je nacionalni muzej-ostrvo. Na njemu je 1892. godine osnovan imigracioni centar kroz koji je prošlo 12 miliona doseljenika. Oni su na ostrvu popisani, lekarski pregledani i ko je "prošao" dobijao je američka dokumenta. Više od 100 miliona današnjih Amerikanaca imaju pretke koji su barem jedan dan proveli u kontroli na Elis ajlandu.
Pitanje za pronalazače profita je: kako država može da zaradi na prošlosti nacije.
Otvoriće muzej i naplaćivaće ulaznice! Da, naravno, ali da li se može biti još kreativniji? Da li na tom ostrvu leži zlatni rudnik profita? Leži, naravno, samo ga treba videti!
Taj zlatni rudnik se zove Počasni zid. Na njemu se klešu imena emigranata koja su evidentirana u registru Elis ajlanda. Neka druga država bi, možda, ta imena uklesala o svom trošku, međutim, najbogatiji nisu bogati zato što su rasipali.
Poziv potomcima Elis imigranata nudi tri razloga zbog kojih bi trebalo da plate minimum 150 dolara: setite se svojih predaka; neka to bude mesto na kojem će se vaši potomci okupljati; recite tako "thank you" Americi što je bila dobra prema vašoj porodici.
Sem toga, golica se i klasna sujeta naznakom da će se vaše porodično ime naći u društvu dede Džordža Vašingtona i Barbre Strejsend!
Za uplatu od 1.000 dolara dobija se tekst od 40 karaktera s proredima u dva reda. Za sumu od 5.000 i 10.000 dolara imena predaka će biti uklesana na posebno istaknutom mestu. Pravila upisivanja su stroga i ne mogu se izmeniti čak ni visinom uplate. Na primer, ne upisuju se titule, nadimci niti slovni znaci kojih nema u američkom alfabetu, takođe zemlja porekla ne može biti pomenuta. Odakle je useljenik došao upisuje se u povelji na papiru čije je izdavanje uključeno u cenu.
Ako se pomnoži broj registrovanih imigranata, 12 miliona, sa minimalnim iznosom za upisivanje na Počasnom zidu, premaši se milijarda dolara. Toliki profitni rezervoar zaslužio je i patetične rečenice kojima se apeluje na emocije potomaka, kao što je: "Prvo su dolazili brodovima, sada avionom, ali svi oni imaju nešto zajedničko – američku priču".
Neko će reći da nije pošteno da država naplaćuje mesto u istoriji svojim građanima, dok će drugi pozdraviti državu koja se ne stidi ni najmanjeg posla. Milioni onih koji su se zaputili preko okeana u potragu za bolje plaćenim poslom od onoga koji su imali u rodnoj zemlji, u stvari su tražili ovu drugu državu. U leto 2008. godine biće postavljene nove table na Počasnom zidu pa će se i tada proveriti koliko će potomaka useljenih platiti da bi rekli: "Hvala ti, Ameriko!".

Maturant slomio nos profesoru
Matija Malešević, maturant Zemunske gimnazije, udario je juče Iliju Joksimovića, profesora matematike u ovoj školi i, kako kažu u Birou za informisanje MUP-a Srbije, polomio mu nos. Profesor je primljen u KBC "Zemun" u kojem su mu pomoć ukazali lekari na Odeljenju maksilofacijalne hirurgije i u toku popodneva pušten je kući. Incident se dogodio u školi, u prepodnevnim satima dok je jedan od učenika polagao maturski ispit. Jasmina Lovren, direktorka ove gimnazije, objašnjava da je Matija prekinuo polaganje ispita želeći da svom razrednom starešini, koji je takođe prisustvovao ispitu, uruči potvrdu da je uplatio poslednju ratu za  ekskurziju.– Kada je prekinuo ispit, zamoljen je da napusti prostoriju i da sačeka razrednog starešinu napolju. Ne znam šta se tačno desilo, ni zašto je Matija reagovao agresivno i udario profesora Joksimovića, jer nisam bila u školi – rekla je direktorka Lovren. 
Prema njenim rečima, Ilija Joksimović nije bio profesor Matiji Malešević, pa uzrok udaranja ne bi trebalo da bude neki prethodni sukob, ili slaba ocena.
Malešević je bio, kaže direktorka, jedan od problematičnih učenika i iz vladanja mu je ove godine zaključena negativna ocena. Ipak, uspeo je da završi razred i da položi maturski ispit.
– Sve četiri godine ovaj učenik je često kasnio ili bežao sa časova. Bio je pomalo drzak, ali svi smo se trudili da mu pomognemo da završi školovanje i nismo želeli da ga prepustimo ulici. Već ima najslabiju ocenu iz vladanja, pa ne znam kako bismo još mogli da ga kaznimo. Pretpostavljam da je to sada posao za policiju – naglašava direktorka.     
Ilija Joksimović, koji u ovoj školi radi dvadesetak godina, među đacima, čak i onima kojima ne predaje, poznat je kao veoma strog predavač, a kazuju da je ove godine oborio i određeni broj maturanata.
– Kolega Joksimović je profesor starog kova i drži do određenog nivoa znanja. Ne libi se da zaključi negativnu ocenu, ali ove godine ih ima manje nego obično. I maturanti se opuste u četvrtom razredu i misle da će lako da završe razred, ali on nije imao običaj da im gleda kroz prste – veli naša sagovornica. 
Predstavnici MUP-a Srbije će tek istražiti šta je izazvalo ovaj incident i na koji način bi Malešević mogao da bude kažnjen. Više informacija biće poznato po završetku istrage.
U školu će danas, objašnjava Vladimir Todić, gradski sekretar za obrazovanje, stići i prosvetni inspektori. Tek po završetku njihovog izveštaja biće poznato da li je profesor postupio u skladu sa zakonom i ako jeste koja je eventualna kazna za ponašanje maturanta. 
J. Kisin  
-----------------------------------------------------------
Masovne tuče za kraj školovanja
Maturski provod sve češće završava ispiranjem želuca, povredama glave, ruku i nogu 
Proslave matura su se zahuktale, a lekari u Hitnoj pomoći i Urgentnom centru, kao i policajci, u punoj su pripravnosti. Ispiranje želuca, zbog preteranog uzimanja alkohola, povrede glave, ruku, nogu i napukle arkade najčešće su posledice "ludog" maturantskog provoda. Mladići i devojke se od srednje škole opraštaju uz trubače, pesmu, igru, ali nažalost i uz velike količine alkohola.
Lekari upozoravaju učenike da vode računa o svom zdravlju, naglašavajući da ih u životu očekuju mnoge veće radosti i proslave. Učenici ne bi smeli, kažu doktori, da  uzimaju velike količine alkohola, posebno ukoliko imaju neki zdravstveni problem. Takođe, trebalo bi da budu tolerantni i da se od svojih školskih drugova ne opraštaju svađama. Ipak, euforija zbog kraja školovanja neretko se preobrati u kolektivnu tuču kakva se desila prošle nedelje u Dizajnerskoj školi i nekoliko dana pre toga u Prvoj ekonomskoj. Ove dve obrazovne ustanove ne važe za problematične i njihovi đaci nisu po pravilu skloni incidentima, pa su direktori bili iznenađeni i nisu znali kako da reaguju. U tuči su učestvovali i mlađi đaci koji su, prema rečima očevidaca, isprovocirali starije i započeli kavgu. Srećom, niko nije ozbiljnije povređen. Jednom od učenika Dizajnerske škole je pukla arkada, njegov mlađi kolega je bio izgreban, dok su učenici Prve ekonomske škole prošli bez posledica. U obe tuče su se umešali policajci, odnosno članovi obezbeđenja, ali im nije bilo lako da razdvoje razjarene devetnaestogodišnjake. 
- Kako da ih sprečim? Uhvatim jednog, a ostalih pet nastavi da se tuče, kad njega pustim da bih nekog drugog smirio, on opet nastavi sa koškanjem - objašnjavao je član obezbeđenja Prve ekonomske škole, obrazlažući zašto nije uspeo na vreme da zaustavi tuču.
Slobodan Prentić, direktor Mašinske škole "Radoje Dakić", u čijoj školi odavno nije bilo incidenata, naglašava da su slavlja u školskim dvorištima najproblematičnija. 
- To je igra na ivici nerava, jer je proslave u krugu škole veoma teško kontrolisati. U tome nam mnogo pomažu školski policajci, članovi OUP-a i profesori. Mladi uvek nađu način da konzumiraju alkohol, a ovim žurkama se često pridruže i nezvani gosti. Iz tog razloga, da bi se sprečio neki sukob, moraš uvek da budeš u centru događaja, da šetaš i da budeš sa đacima. Ukoliko sedneš sa strane ili u kancelariju oni se odmah opuste i lako dolazi do tuče - ističe direktor Prentić i dodaje da im je ove godine doskočio tako što je zakazao proslavu u dvorištu istog dana kada je bila zakazana maturska zabava. Budući da su bili zauzeti pripremama za veče, na dnevnoj proslavi se niko nije pojavio.
Naš sagovornik smatra da na maturskim zabavama mnogo manje dolazi do sukoba, jer u hotelima u kojima đaci najčešće slave, poput "Hajata" i "Interkontinentala", radi profesionalno obezbeđenje koje situaciju drži "pod kontrolom". 
- Piće je nemoguće uneti na takva mesta, a ukoliko primetim da učenik dođe na proslavu pod dejstvom alkohola obavezno ga vratim kući - objašnjava direktor i dodaje da se đaci uglavnom ne opijaju u restoranima, jer je tamo alkoholno piće preskupo, a, budući da ovu školu pohađaju deca iz radničke klase, ukoliko nastave slavlje na nekom splavu ni tamo, iz finansijskih razloga, ne preteruju. 
- Što više novca, to veća opasnost - naglašava Slobodan Prentić. J. K. - G.B.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tražio merdevine, pronašao bombe
Radnik firme "Spektrasistem" Nenad Tomović nije mogao ni da zamisli da će umesto nestalih merdevina juče oko 10 sati u šupi u Ulici Nikodima Milaša a da pronađe vojničku torbu punu eksplozivnih naprava. – Zavirio sam u šupu i pored buradi ugledao vojničku, transportnu torbu, koju sam opipao nogom. Otvorio sam je i imao šta da vidim: tridesetak bombi M-57, suzavac i smesu za koju se pretpostavlja da je plastični eksploziv. O svemu sam obavestio policiju – kaže Nenad.Prema njegovim rečima, kontradiverziona ekipa je ubrzo stigla na mesto događaja i posle obavljenog uviđaja ustanovila da oružje može bez opasnosti da se transportuje. Cela "drama" potrajala je oko dva sata. Stanari zgrade, u čijem se dvorištu nalazi šupa, kažu da se godinama ovaj objekat koristi za odlaganje đubreta, šuta... Mnogi prolaznici, kako tvrde žitelji Ulice Nikodima Milaša, u u istoj prostoriji obavljaju fiziološke potrebe. 
Milanka Mitrović, predsednica skupštine stanara, ističe da redovno "juri" radnike koji rade na gradilištu i ispred šupe jedu, ostavljaju otpatke, a često vrše i malu nuždu.
– U subotu sam obišla dvorište i upozorila radnike "Vera" da ne ostavljaju nered za sobom. Tada nisam videla nikakvu torbu u šupi – naglašava ova penzionerka. 
Milankin suprug tvrdi da torba nije ni u nedelju bila u ovom objektu.
– Siguran sam da torbe sa bombama nije bilo u šupi ni tog dana do posle podne. Neko je doneo bombe u poslednja tri dana – objašnjava Borivoje Mitrović. 
Za stanare u čijem je dvorištu ničija šupa, osim što je, kako kažu, neugledna i predstavlja izvor zaraze, do juče je bila i opasna po život. 
– Tražićemo od komunalne inspekcije da hitno skloni objekat, ovo nema smisla! Na ovoj adresi živimo već 23 godine i do sada nam bezbednost nije bila ugrožena – poručuje Milanka Mitrović.D. M.

Opljačkana vila u Užičkoj ulici
Velelepna kuća u Užičkoj ulici 19 na Dedinju našla se juče na meti, kako kažu policajci, po svemu sudeći, dvojice provalnika koji su kratkom i efikasnom "akcijom" olakšali vlasnike vrednog nakita, novca i laptopa. Kako saznajemo, razbojnici su ušli u kuću bez obijanja, po svoj prilici kroz prozor ostave, iskoristivši trenutak kada u kući nije bilo nikoga i odneli stvari koje su im se našle pod rukom.Kako smo čuli, jučerašnja krađa nije jedini problem koji imaju vlasnici jednog sprata kuće.
Iza kapija zdanja u Užičkoj 19 krije se i dugogodišnji sudski spor oko vlasništva sa članom porodice Karić i nadziđivanja druge etaže. Prema rečima Ines Besarović, vlasnice stana na prvom spratu, koja tu živi sa suprugom i dvoje dece, ulazna kapija, kao i sva vrata na njihovom domu bila su zaključana. 
– Kao da su znali kada treba da se pojave – kaže Besarovićeva – a sumnjivo je i to što su ušli u moju spavaću i radnu sobu mog supruga, dok ostale prostorije kao da nisu ni dirali. 
Ona naglašava da je u sobi njenog supruga bilo još nekoliko vrednih stvari, kao što su ručni satovi i digitalna kamera koja je bila nadohvat ruke, ali je sve to ostalo nedirnuto. Lopovi su, objašnjava ona, pokupili i sve ključeve od kuće, tako da praktično sada imaju slobodan ulaz. Policajci su joj u toku uviđaja predložili da neodložno zameni sve brave. 
Policijski inspektori su juče utvrdili i da su sigurnosne kamere u obližnjoj rezidenciji korejske ambasade, koje su mogle da zabeleže ulazak i izlazak lopova, bile isključene. 
Jedan od komšija Ines Besarović zapanjen je osionošću kradljivaca koji su upali u njenu kuću. On se pita odakle im hrabrost da usred bela dana upadnu u kuću u elitnoj Užičkoj ulici, koja se nalazi na samo stotinak metara od rezidencije Borisa Tadića, predsednika Srbije, i nekoliko ambasada pod obezbeđenjem. 
Inspektori na uviđaju su rekli da je situacija, bar što se lopovskih motiva tiče, za sada jasna: Topčidersko brdo i Dedinje nastanjuju imućni građani i zbog toga su ovi krajevi grada oduvek bili privlačni za razne vrste razbojnika.     
Slična pljačka dogodila se pre dve godine u Ulici Miloja Đaka 5 na Dedinju. Pljačkaši su iz kuće tada odneli oko 10.000 evra, pozamašnu kolekciju oružja i druge vredne stvari. Tom prilikom, kako su objavili mediji, isečeni su kablovi koji su održavali vezu sa obezbeđenjem, pa kamere nisu zabeležile ulazak lopova.
S. Stamenković

Ubistvo u Skadarskoj ulici
Tomislav Ćirović (47) ubijen je sinoć oko 21 časa ispred vrata svog stana u Skadarskoj ulici broj 6. Ćirović je pogođen sa četiri metka u glavu i jednim u leđa pištoljem kalibra 7,65 milimetara. Tri čaure su se odbile od vrata njegovog stana, a jedna od susednog u kojem nije bilo nikoga. Svetlana Ćirović (36), supruga nastradalog, pronašla je njegovo telo i izjavila da je, pre pucnjave, čula buku i učinilo joj se da se njen suprug borio da nekim.
– Koliko znam suprug je bio u restoranu "Ke pasa" i očekivali smo njegov povratak kući – rekla je Ćirovićeva policiji.
Oko 21. 15 časa ekipa Hitne pomoći je stigla na mesto pucnjave, a lekari su konstatovali smrt i dali supruzi žrtve injekciju za smirenje.   
Pucanj i glasan plač trgnuo je sve komšije iz večernjeg odmora ali niko nije znao ko je i zašto nastradao. Cela zgrada je, posle ubistva, bila obavijena mrakom, a svetlo je gorelo samo u stanu na drugom spratu. Povremeno se neko od stanara  pojavljivao na prozoru i posle nekoliko trenutaka bi nestao. 
Gosti kafane "Herceg Novi" koji su sedeli u bašti restorana koja gleda pravo na ulaz nisu videli nikoga sumnjivog.
– Sedimo ovde sat i po, dva. Čuli smo pucnjavu ali nismo videli da neko izlazi iz zgrade – rekli su gosti. 
Nezvanično saznajemo da su Ćirovića napale dve osobe. Jedna, koja je nosila oružje, izašla je na glavni, a druga na sporedni ulaz. Motivi ubistva još nisu poznati, a žrtva nije poznata policiji.B. H.(Foto Z. Anastasijević)

Saobraćaj najvažniji u kasi grada
Gradska kasa, prema juče usvojenoj odluci Skupštine grada, ove godine biće teška bezmalo šezdeset pet milijardi dinara. Prema rečima Dušana Bajeca, člana Gradskog veća zaduženog za finansije, polovina od 64,4 milijarde u budžetu predviđena je za investicije.– Planirani tekući prihod iznosi 52,4 milijarde dinara, sredstva od kredita 4,3 milijarde, imamo neutrošena sredstva od privatizacije iz prethodnih godina u iznosu od 1,2 milijarde, kao i suficit do 2006. godine koji je 3,8 milijardi dinara. Najviše novca će i ove godine biti uloženo u saobraćaj, i to petnaest milijardi dinara, što uključuje i nabavku 200 novih autobusa, 40 trolejbusa i prepravku 30 tramvaja, kao i ulaganje u javni prevoz kroz GSP, "Lastu" i privatne prevoznike – rekao je Bajec i dodao da je za Direkciju za gradsko građevinsko zemljište predviđeno 815.000.000 dinara.
Prema njegovim rečima, biće nastavljeno ulaganje u "Beogradske elektrane", izgradnju fabrike vode "Makiš 2", dok je sekretarijatima za zaštitu životne sredine i za kulturu obezbeđeno 20 odsto više novca nego prošle godine.
– Velika sredstva otići će za socijalnu i dečju zaštitu, i to oko 7,3 milijarde dinara, dok je za zdravstvo, kao novu stavku u budžetu, namenjeno milijardu dinara i to za obnavljanje i nabavku opreme za zdravstvene ustanove koje su od 1. januara prešle u nadležnost grada. Ove godine započeće izgradnja atletskog stadiona u Novom Beogradu, nastaviće se izgradnja vrtića na Čukaričkoj padini i Škole za decu ometenu u razvoju u Šekspirovoj ulici – rekao je Bajec i dodao da ovogodišnji budžet realno iznosi 57 milijardi dinara, a da je ostatak prošlogodišnji neutrošen novac.
Odbornici Srpske radikalne stranke zamerili su gradskim vlastima što se gradski budžet donosi pre republičkog, dok su socijalisti insistirali na pitanju zašto je Beograd šest meseci bio na privremenom finansiranju, ako usvajanje republičkog budžeta nije osnov za usvajanje budžeta grada.
Inače, gradski odbornici su juče prihvatili ostavku Tamare Stojčević, načelnice Gradske uprave, koja je prešla na dužnost sekretara Narodne skupštine Srbije, a na njeno mesto postavili su Aleksandru Gojković.
Predstavnici Beograđana su na jučerašnjoj sednici usvojili i poskupljenje boravišne takse, naknade za korišćenje građevinskog zemljišta, lokalne komunalne takse, opštinske administrativne takse, kao i zakupnine za poslovni prostor koji koristi grad. Poskupljenje iznosi sedam i po odsto, što je projektovana inflacija za 2007. godinu.Osim izmena odluka o izradi planova generalne regulacije mreže javnih garaža i mreže benzinskih pumpi, Skupština grada usvojila je i plan generalne regulacije dela naselja Karaburma na površini od oko 73 hektara.
-----------------------------------------------------------
Bulevar Avnoja dobio ime Zorana Đinđića
Promenjeni nazivi 63 ulice u prestonici. - Burna rasprava vladajuće koalicije i opozicionih odbornika
Bulevar Avnoja je, jučerašnjom konačnom odlukom odbornika Skupštine grada, i zvanično preimenovan u Bulevar Zorana Đinđića. Većinom glasova gradskih odbornika preimenovane su 63 ulice u prestonici, ali je bulevar koji će sada nositi ime ubijenog premijera Srbije bio uzrok žestoke tenzije između vladajuće koalicije i opozicionih odbornika.
Opozicioni odbornici su svim sredstvima pokušali da spreče vladajuću većinu da u razumnom roku izglasa 19 tačaka dnevnog reda, među kojima i odluku o gradskom budžetu za ovu godinu. Sednica Skupštine grada počela je sat vremena kasnije, a odbornici su čak dva sata, uz pokoju tešku reč, raspravljali samo o predloženom dnevnom redu. Bezmalo, svaki prisutni odbornik SRS-a i SPS-a zahtevao je u nekoj formi da se sa dnevnog reda skine tačka o preimenovanju Bulevara Avnoja.
Dragan Todorović, iz SRS-a, zahtevao je od odbornika da se uopšte ne raspravlja o preimenovanju nekih ulica.
- Neophodno je da prođe određena istorijska distanca pa da onda hladne glave odlučimo o tome kako ćemo nazvati koju ulicu. Objektivno mislim da je još rano dati ulicu Zoranu Đinđiću, što misle i mnogi u Demokratskoj stranci. I socijalisti misle da je njihov pokojni lider izuzetna istorijska ličnost, pa da su sada na vlasti i oni bi tražili da se neka ulica nazove po Slobodanu Miloševiću - rekao je Todorović, dodajući da su 1994. godine mnogi sadašnji članovi DS-a imali drugačije mišljenje o Đinđiću.
Todorovićevo izlaganje izazvalo je buru u odborničkim klupama, tako da je Đorđe Bobić, gradski arhitekta, povikao na odbornika SRS-a i zatražio da siđe sa govornice.
- Kako te nije sramota da tako govoriš o mrtvom čoveku. Sram te bilo! I skini se sa te govornice - ljutito je prokomentarisao Bobić.
U isti mah je i Milena Milošević, odbornica DS-a, Todoroviću rekla: 
- Ma, ti se bojiš mrtvog čoveka!
Opštu galamu je delimično smirio Milorad Perović, predsednik Skupštine grada, ali odlazak Dragana Todorovića od govornice nije značio da će se rasprava o dnevnom redu uskoro i završiti. Naprotiv, za govornicom su se smenjivali opozicioni odbornici, koji su u različitim formama ponavljali Todorovićev zahtev da se sa dnevnog reda skine famozna sedamnaesta tačka o preimenovanju ulica, dok su predstavnici SPS-a najavili da će u narednom periodu, u skladu sa procedurom, dostaviti svoje predloge za preimenovanje ulica.
Taman što je usvojen dnevni red i počela rasprava o prvoj tački, odbornik SPS-a je izvadio "keca iz rukava" i zatražio da se utvrdi kvorum. Budući da su odbornici SRS-a i SPS-a izašli iz sale, posle prebrojavanja utvrđeno je prisustvo 45 od ukupno 90 odbornika, dok je za kvorum neophodno bar 46 odbornika u sali.
Ipak, odluka o preimenovanju ulica je doneta, a jučerašnja sednica Skupštine grada će, po trajanju od 12 sati sa prekidima, ući u prestoničke anale kao jedna od najdužih.
-----------------------------------------------------------
Novi direktori zdravstvenih ustanova 
Novi direktori, vršioci dužnosti direktora i zamenici direktora u zdravstvenim ustanovama čiji je osnivač grad Beograd juče su imenovani odlukom odbornika Skupštine grada.Na period od četiri godine za direktora Doma zdravlja "Dr Milorad Vlajković" u Barajevu imenovana je dr Nada Jovanović-Vasiljević, za direktora DZ "Voždovac" - dr Dragana Nalić, DZ "Vračar" - dr Đorđe Stojiljković, DZ Grocka - dr Milka Stanojević, DZ "Zvezdara" - dr Branka Grujić, DZ "Zemun" - dr Branka Čemerikić, DZ "Dr Đorđe Kovačević" u Lazarevcu - dr Miodrag Đurković, DZ Mladenovac - dr Dragana Stevović-Tijanić, DZ "Novi Beograd" - dr Katerina Vekić, za direktora DZ "Dr Milutin Ivković" na Paliluli - dr Jasminka Jelić, DZ "Rakovica" - dr Zorica Jovanović, DZ "Savski venac" - dr Mirjana Velimirović, DZ "Stari grad" - dr Ljubiša Perišić i za direktora DZ "Dr Simo Milošević" - dr Predrag Spasenović.
Na isti period za direktora Zavoda za zdravstvenu zaštitu studenata imenovana je dr Libija Dimitrijević-Tanasković, Gradskog zavoda za hitnu medicinsku pomoć - dr Branislav R. Lazić, Gradskog zavoda za gerontologiju - dr Milan Crnobarić. Direktor Gradskog zavoda za plućne bolesti i tuberkulozu je dr Dragana Mandić, Gradskog zavoda za kožne i venerične bolesti - dr Aleksandar Adamović, Zavoda za biocide i medicinsku ekologiju - dr Veselin B. Radonjić, Kliničko-bolničkog centra "Bežanijska kosa" - dr Nikola Milinić, KBC "Dr Dragiša Mišović" - dr Đorđe Bajec, KBC "Zvezdara" - dr Zoran Ivanković, KBC "Zemun" - dr Iva Berisavac.
Za zamenika direktora Apoteke "Beograd" imenovana je Jasminka Bjeletić, zamenika direktora KBC "Dr Dragiša Mišović" - dr Dragan Radovanović, zamenika direktora KBC "Zvezdara" - dr Petar Svorcan i za zamenika direktora KBC "Zemun" - dr Aleksandar Nešković.Na period od šest meseci imenovani su v.d. direktora Doma zdravlja "Obrenovac" - dr Maja Todorović,  DZ "Sopot" - dr Slavica Simeunović i v.d. direktora Apoteke "Beograd" - Olivera Gordić.Odbornici su na jučerašnjoj sednici i razrešili dužnosti direktora Centra za smeštaj i dnevni boravak dece i omladine ometene u razvoju i razrešili i imenovali više članova upravnih i nadzornih odbora predškolskih ustanova, škola i preduzeća i ustanova čiji je osnivač grad, dok je Miloš Todorović imenovan za člana Gradske izborne komisije umesto Katarine Žeželj.N. Radičević

Ceh oluje plaćaju građani
Vlasnik tek kupljene, a dva sata potom i slupane "askone", na koju se pre dva dana u toku nevremena u centru Beograda obrušilo ogromno drvo moraće, po svemu sudeći, za nadoknadu štete da se obrati sudu, a ne preduzeću "Zelenilo", što bi bilo najlogičnije.I svi drugi građani čija je imovina ikada stradala usled prirodnih nepogoda prolazili su kroz jednako mukotrpnu proceduru, jer, kako saznajemo, u slučajevima "više sile" osiguravajuće kuće, kao partneri javnih preduzeća, nisu dužne da isplaćuju štetu.
U kompaniji "Dunav osiguranje", koja ima ugovor sa "Zelenilom", potvrdili su nam da su u slučaju prirodnih nepogoda, odnosno u konkretnom primeru oluje praćene jakim vetrom male šanse da će građanin koji je pretrpeo štetu moći da naplati troškove. Osim, naravno, ako zadovoljenje pravde ne potraži na sudu. 
– Dana kada je drvo palo na automobil u Ulici doktora Subotića Hidrometeorološki zavod je najavio olujni vetar brzine veće od 20 metara u sekundi. Dakle, ovde su bili u pitanju takozvani "neregularni" uslovi, a u tom slučaju "Zelenilo" nema obavezu da isplati štetu – objasnila je Milica Slijepčević, iz Informativne službe "Dunav osiguranja". Ona je istakla da vlasnik automobila, ipak, može da podnese prijavu sudu. Ukoliko se u toku postupka ustanovi da drvo nije bilo regularno održavano, da je nepropisno posađeno ili je trebalo odavno da bude isečeno, sud može da donese odluku da se šteta nadoknadi. 
– Kada su u pitanju manje štete, mi isplaćujemo nadoknadu za dva do 14 dana. Obavezni smo da isplatimo štetu od momenta kada dobijemo celokupnu dokumentaciju koja podrazumeva izveštaj sa lica mesta, procenu štete, a u ovom slučaju bi to bila i sudska presuda – objasnila je naša sagovornica.            
U nekim slučajevima procedura nije baš ovoliko komplikovana po građane. Recimo, ukoliko se dogodi da radnici ovog preduzeća orezuju grane i one tom prilikom padnu na automobil i oštete ga, vlasnik kola moći će bez problema da dobije nadoknadu. Kako objašnjava Slijepčevićeva, šteta će biti isplaćena, jer je "Zelenilo" sa ovom kompanijom zaključilo i ugovor o takozvanom osiguranju odgovornosti iz obavljanja delatnosti. 
U "Zelenilu", međutim, ističu da je potrebno da svaki oštećeni građanin prođe kroz predviđenu proceduru. 
– Ukoliko stablo pripada drvoredu koje održava naša komunalna kuća, građanin može da očekuje nadoknadu štete preko "Dunav osiguranja". Oštećena osoba najpre mora da napiše zahtev za nadoknadu komisiji naše kuće, ali treba i da se obrati nadležnim službama na području opštine gde se nezgoda dogodila zbog zapisnika o tome šta je oštećeno na terenu – objasnila je Jelica Đorđević, iz pravne službe "Zelenila". Ukoliko komisija proceni da je nadoknada opravdana, dokumentacija se prosleđuje osiguravajućoj kući koja, takođe,  procenjuje štetu i u zavisnosti od toga je isplaćuje. 
– U toku meseca se u proseku javi troje-četvoro sugrađana sa ovakvim i sličnim problemima. Trebalo bi naznačiti da "Zelenilo" ne snosi odgovornost za drvo koje se, primera radi, obrušilo na osobu ili njenu pokretnu imovinu iz nečijeg dvorišta – dodaje Đorđevićeva. Osim sa "Zelenilom", "Dunav osiguranje" ima zaključene ugovore i sa nekoliko gradskih preduzeća – "Sava centrom", GSP-om, "Beogradskim elektranama", kao i preduzećima "Beograd-put" i "Vodovod i kanalizacija". I. AlbunovićM. Brakočević

Niške diskoteke kao streljane
Niš – Posle svega što se među mladima događalo poslednjih nekoliko vikenda u Nišu i okolini, juče je reagovala i Policijska uprava u Nišu. Ne samo saopštenjem zvaničnih informacija o hapšenjima, lišenjima slobode i pokretanju krivičnih i prekršajnih postupaka, već i ozbiljnim upozorenjima i apelom.
Već mesecima svaki vikend u Nišu i mestima u bližoj okolini donosi besane noći i nemir građanima. Prosto rečeno, postalo je toliko opasno na svim mestima (i pored njih) gde se okupljaju mladi, da se više ne zna od čega i od koga se treba čuvati.
– Diskoteke, barovi i kafići, ali i ulice, raskrsnice i trotoari postali su poprišta obračuna, tuča, pucnjave ili sulude noćne vožnje "besnim" automobilima u tolikoj meri da naše službe za bezbednost građana i javni red i mir imaju prepune ruke posla – objašnjava za "Politiku" Zoran Stojanović, načelnik Policijske uprave u Nišu.
– Ispred diskoteke "Studio" u centru Niša, gde je prošle jeseni i zimus bilo više incidenata i upotrebe vatrenog oružja, čak i bombi, prošlog vikenda, dok je bio u svom automobilu jedan mladić izvadio je pištolj i pucao. Potom je vozilom, ne vodeći računa o tome da prolazi pored velike grupe devojaka i mladića na ulici i trotoaru, prosto proleteo kroz njih povredivši Milenu P. (22) iz Niša i Ivanu V. (21) iz Bora. U međuvremenu je naleteo na policajca koji je bio u Prijezdinoj ulici pored diskoteke, gde je održavao javni red i mir, odbio je da stane i pobegao. Pronašli smo vinovnika, reč je o Mladenu K. (22) iz Niša, koji je lišen slobode i predat istražnim organima koji su mu odredili pritvor jer je izvršio dva krivična dela: ometanje ovlašćenog lica u obavljanju službenih poslova i protivzakonito posedovanje oružja, municije i eksplozivnih sredstava – priča nam načelnik Stojanović.
– Nešto slično dogodilo se i u Popovcu, kod Niša – nastavlja Zoran Stojanović – gde je usred zabave mladih u diskoteci "Gracija" jedno lice, koje smo identifikovali, ali koje je u bekstvu i intenzivno tragamo za njim, poteglo pištolj i pucalo iznad glava gostiju. Niko, srećom, nije povređen. 
  bilo je i nekoliko tuča u kafićima u Nišu i okolnim mestima, ali još veći problem su saobraćajne nezgode i nesreće upravo u dane vikenda. Ponoćne vožnje, prave auto-trke ulicama i bulevarima u Nišu, koje organizuju golobradi i neiskusni vozači, a koje se završavaju sletanjem s puta, sudarima ili udaranjem u objekte i semafore, osim policiji donose mnogo posla i lekarima u medicinskim ustanovama. Ističu u Policijskoj upravi da se dogodilo da u kontrolama utvrde da je mnogo pripitih mladića, pa i devojaka, koji sedaju za upravljač automobila tokom vikenda. I pored stalnih upozorenja i preventivnih akcija i kontrola, alkohol se konzumira u ogromnim količinama, ističu u policiji. Samo tokom jedne noći iz saobraćaja je isključeno zbog teške alkoholisanosti 21 lice, a kod trojice "alkotestom" utvrđena velika količina alkohola u krvi: kod dvojice po 2,40, a kod jednog vozača 3,02 promila alkohola...Iz Policijske uprave u Nišu – uz najavu rigoroznije kontrole dešavanja u javnim objektima i saobraćaju, zbog toga što negativne i opasne stvari poprimaju ozbiljne razmere i postaju sve veći društveni problem – uputili su i apel mladima i njihovim roditeljima da mnogo više nego do sada povedu računa o svom ponašanju. Kako policija nije vaspitna ustanova, problemom, očigledno, moraju da se pozabave i druge institucije. U prvom redu, naravno, same porodice.

Štrajk glađu 170 metara ispod zemlje
Lece – Dvadesetpetorica radnika, angažovanih na održavanju Jame u rudniku zlata "Lece", u okolini Medveđe, posle uvođenja stečaja u ovom preduzeću (u kojem je proizvodnja zaustavljena 2001. godine) odlučilo je da u petak, 15. juna stupi u štrajk pošto već pet meseci nisu primili platu. Iako su ovu odluku u Agenciji za stečaj ocenili "veoma dramatičnom", sa mogućim katastrofalnim posledicama (u vrlo kratkom roku bi, zbog neispumpavanja podzemnih voda koje stalno nadiru, rudnička Jama bila potpuno potopljena) rudarima je, ipak, rečeno da – para nema. Rukovodilac stečajnog postupka Igor Lončarević čak je, preko talasa Radio Medveđe, poručio da "neće ni dolaziti iz Beograda jer nema ništa novo da im kaže".
– Ne možemo više da izdržimo. Pet puta smo se od početka godine do danas obraćali Agenciji za stečaj i nekim ministrima, koji su ostali potpuno gluvi na naše zahteve, i zato smo rešili da 15. juna siđemo u Jamu, na horizont 170 metara ispod zemlje i započnemo štrajk glađu. Mi ionako već odavno gladujemo. Poslednju "platu" primili smo u januaru. Možda Lončarević i ministri Popović, Dinkić i Ljajić misle da sa tih deset hiljada, koliko su nam tada dali, naše porodice mogu da žive pet meseci? – ogorčeno pričaju radnici za naš list.
Oni navode i da se ovaj rudnik već dugo uništava i, pred najavljenu prodaju preduzeća (u septembru) iznose sumnju da je "nečiji cilj da rudnik izgubi vrednost".– Svaki ulazak u Jamu nosi određenu opasnost, ali od kada je uveden stečaj mi idemo dole sa velikim rizikom po život. Oprema je neispitana, pojedine jamske prostorije (hodnici i uskopi) zarušavaju se, to remeti i sistem ventilacije, čak i prevoz radnika se vrši van propisa... Ali, to nikoga ne interesuje, svi su nas otpisali, samo kažu da moramo da radimo i održavamo Jamu – kažu rudari.

Oaza mira i pesme slavuja
Prokuplje – Sa vrhova Pasjače i Belog kamena slivaju se, kroz skoro divlje predele, Pasjačka i Bučinska reka pa ovde, iznad sela Rastovnice, čine brzu i hirovitu Rastovničku reku. Pre petnaestak ili nešto više godina, rečica je ukroćena branom. Tako je stvoreno jezero, na samo tri-četiri kilometra od centra Prokuplja. zaklonjeno bregovima, sa visokim planinama u pozadini, kao kulisama na pozornici, jezero je prava oaza tišine, božjeg mira i zelenila. Skoro jedino što se može začuti, u ovo doba godine, jesu neprekidni glasovi ptica sa svih strana. Ne bi čovek mogao da se seti kada je i gde čuo toliko i takvih pesama slavuja. 
Tu, gde Rastovnička reka još ima snagu bistrog i brzog planinskog potoka, pre nego što će da se smiri u zelenoj površini jezera, kao na dlanu nestvarno se beli na proplanku stara ali nedavno obnovljena crkva svete Petke. Onamo, preko reke, iz gustiša voćnjaka promalja se čovek, snažne gorske građe, pozdravlja nas kao da se odvajkada znamo: prisno, gostoljubivo, poziva na kafu i rakiju, kao što je red u ovom kraju i među ovim ljudima.
– Ovde je – kazuje Dragutin Vukašinović, tako se gostoprimljivi čovek zove – sada tek dvadesetak kuća "živih", a nekada je bilo ljudi, ovaca, koza i goveda da ti je milina bilo čuti i gledati. Nije bilo kuće bez bar pedeset brava, desetak krava, para volova... Sad mlade to ništa ne interesuje. A, evo koja je božja milina na samo četiri-pet kilometara od grada – raspriča se naš sagovornik. Savovići, Radojevići, Jokanovići, Mitrići, pa i njegovi Vukašinovići ovamo su se naselili sa "onijeh vasojevićkih i drugih crnogorskih brda", još početkom prošloga veka, ali je to da vas prime u kuću i počaste onim "što je bog dao" ostalo do danas.
Ali, mi po ovakvom vremenu i među ovim lepotama prirode, radije obilazimo jezero. Pokazuje nam Dragutin staze, kako da se najlakše priđe vodi, i veli da ovamo dolaze ribari neprestano, a o prazniku, vikendom i kad udare julske vrućine, ceo se grad preseli kraj ove vode. Oko jezera, po kosama, uzdižu se nove vikendice, neke baš i liče na prave kuće, a oko njih, gde su nekad bili čuveni prokupački vinogradi, primećujemo da ima novih zasada loze. Dole se glatka jezerska površina vode nestvarno zeleni, uz povremeno bućkanje i poskakivanje riba.
– Jezero nije veliko, nešto kraće od dva kilometra, a nije ni mnogo duboko, od 15 do 18 metara, ali je veoma bogato ribom, kaže Branislav Bukumirović, član upravnog odbora organizacije sportskih ribolovaca "Toplica", kojeg upravo srećemo na tesnom putu sa severne strane jezera. On je, inače, svetski prvak u lovu na šarana sa šampionata u Portugalu 2004. godine. Bore se, reče, sa ribokradicama danonoćno. Upravo je zbog toga pošao da kampuje desetak dana kraj jezera. Tako rade oni iz uprave redovno i, naravno, ima ribe u izobilju. Za dnevnu dozvolu, koja košta 400 dinara, ovde se ribolovci mogu nadati dobrom ulovu šarana, klena, babuške...U Strategiji razvoja opštine Prokuplje Rastovničko jezero ima posebno mesto. Kad je građeno, zamišljeno je kao izvorište tehnološke vode za industriju grada. Sada je ta industrija skoro sasvim zamrla, pa bi njegove lepote i bogatstvo mogli lepo da se iskoriste u turističke svrhe. Da nije za to mnogo potrebno, uverava nas Vera Spirić, šef Turističko-sportskog centra. Treba urediti prilaze vodi, staze za šetnju, mesta za kupanje, dovesti vodu za piće, regulisati otpad... – Pošto je ovo omiljeno mesto okupljanja mladih, treba neko da ih organizuje da i sami nešto učine na njegovom uređenju – kaže Vera Spirić. Valjda će se i to uskoro dogoditi.

Američki bas spasava jezero
Kragujevac – Širokousti grgeč, ili američki bas, riba atipična za evropsko područje, slobodno pliva kragujevačkim jezerom u Šumaricama. Njegovo prirodno stanište su vode Severne Amerike, a ima ga i u Africi. Tamo ga zovu nilski grgeč, a najveći primerci ove ribe dostižu težinu od 65 kilograma. U šumaričkom jezeru je uhvaćen primerak težak više od dva kilograma.– Američki bas se pojavio u našem jezeru još pre desetak godina. U saradnji sa kolegama iz vojvođanskog Sivca, grupa kragujevačkih ribolovaca ga je, prvo, izlovila iz Bajskog kanala, a potom ga pustila u šumaričko jezero. Mada netipičan za naše područje, američki bas se primio i, pošto je pravi borac, predstavlja atrakciju za ribolovce – kaže za "Politiku" Dejan Krstić, predsednik kragujevačkog ribolovačkog društva "Magma".
Otkud američki bas u vojvođanskom Bajskom kanalu, koji se proteže sve do granice sa Hrvatskom, Krstić nije znao da objasni. Pretpostavlja da je tamo donet iz istog razloga zbog koga je ubačen u jezero u Šumaricama i kaže da je "sve počelo još za vreme rata u Hrvatskoj".– U toku borbe za Vukovar ili, možda, posle okončanja ratnih dejstava, naši borci su ispraznili tamošnji ribnjak, jedno jezero, kako riblji fond ne bi pao u ruke neprijatelja. Među izlovljenim ribama našao se i cverglan, riba grabljivica koja jede sve živo. To je pravi predator koji se mresti u ogromnim količinama i napada mlađ drugih ribljih vrsta. Nije mi poznato kako je cverglan dospeo u šumaričko jezero, ali se vremenom toliko namnožio da je ugrozio celokupni riblji fond – priča Krstić i dodaje da je postojao samo jedan način da se pošast spreči.
Prema njegovim rečima, samo je američki bas mogao cverglanu "da dođe glave".– Nema crnje ribe od cverglana. Ne dostiže više od 150 grama, ali ima bodlje i na leđima, i na trbuhu. Vrlo ga je teško skinuti sa udice, a ribolovci koje je povredio bili su na teškim mukama. Njegov ubod je kao kad se ubodete na glogov trn, a rana peče po nekoliko dana. Prava napast za pecaroše. Međutim, američki bas je njegov ljuti neprijatelj i tamani ga – gde god ga nađe. Njemu bodlje ne smetaju, ali se najviše hrani ikrom cverglana. Zato je bas i ubačen u jezero. Da to nije urađeno, ko zna šta bi bilo sa drugom ribom – veli Krstić.Predsednik "Magme" smatra da bi u Kragujevcu, na šumaričkom jezeru, moglo čak da se organizuje i takmičenje u hvatanju američkog basa. U čast ribi koja je "sredila" cverglana i spasla riblji svet od propasti.

Odlazim sto odsto
Jedan od najtalentovanijih naših rukometaša i, svakako, jedan od najboljih svetskih igrača u svom godišu Petar Nenadić (21) naredne tri sezone braniće boje španskog Alsehirasa. Iako još nisu dogovoreni svi detalji oko ovog transfera Nenadićev odlazak na Iberijsko poluostrvo je praktično gotova stvar. To nam je i potvrdio i sam Nenadić, koji se trenutno nalazi na pripremama Srbije za revanš kvalifikacija protiv Islanda (17. juna u Rejkjaviku) za Evropsko prvenstvo u Norveškoj 2008:
– Ostalo je da se odrade još samo neke sitnice koje su ostavljene posle revanša sa Islandom. Dogovor je postignut i mogu slobodno da kažem da ne postoji ni jedan odsto mogućnosti da ostanem u Crvenoj zvezdi.
O izboru Alsehirasa, u kojem će mu društvo praviti naši Božidar Nadoveza, Miloš Pešić i Nenad Peruničić, jedan od predvodnika blistave generacije našeg rukometa koja se okitila evropskim i svetskim "zlatom" u kadetskoj konkurenciji kazao je sledeće:
– Nemam kompleks velikih klubova. Bilo mi je, pre svega, bitno da odem u ekipu u kojoj ću imati veliku minutažu, što će biti slučaj u Alsehirasu. Nije bilo potrebe da žurim. Mlad sam i, ako me zdravlje posluži, predstoji mi 12-13 godina inostrane karijere. Ako sve bude išlo po planu nema sumnje da će doći vreme kada ću razmišljati o Barseloni, Sijudad Realu, Portland San Antoniju... i o najvrednijim trofejima. Takođe, Španija je oduvek bila moja želja. Pored toga što ima jednu od dve najjače lige u Evropi i način na koji se igra rukomet u ovoj zemlji skroz mi odgovara, – smatra Nenadić, na čiju je odluku svakako imalo uticaj to što mu je menadžer Valero Rivera, poznati španski stručnjak pod čijem je vođstvom Bareselona pet puta uzastopno bila prvak Evrope (1996-2000).
Iza Nenadića je izuzetno teška godina. Zbog povrede, a potom i operacije prednjih ukrštenih ligamenata kolena na Evropskom juniorskom prvenstvu u Austriji pauzirao je šest meseci. 
Pre oko dva meseca se vratio na parket i iz utakmice u utakmicu sve više je ličio na onog starog, nezaustavljivog i nepredvidivog igrača čije rukometno umeće zaustavlja dah:
– Kada sam se povredio jedan trener mi je u pokušaju da me uteši rekao da je svaki gotovo svaki veliki igrač imao tešku povredu i da je po neki put neophodno da se ode korak unazad da bi se napravila dva napred. U potpunosti sam se oporavio i iskreno se nadam da ću uskoro biti u onoj formi u kojoj sam odigrao drugi deo sezone 2005/2006 u dresu Crvene zvezde.
Uoči revanša kvalifikacija za Evropsko prvenstvo u Norveškoj 2008. koji Srbija igra 17. juna protiv Islanda u Rejkjaviku (prvi meč u Nišu 30:29 za našu reprezentaciju) Nenadić je umereni optimista:– Pobeda u prvom meču u Nišu ulila nam je samopouzdanje. Takođe, motivisani smo kao nikad. Naruku nam ide i to što Island mnogo bolje igra na strani nego kod kuće. I pored svega toga očekuje nas olovno težak posao. Sastav Islanđana dovoljno govori o njihovoj jačini. Ipak, ako pružimo maksimum i ako zaustavimo Stefansona, koji je motor njihove igre, mogli bismo da se nadamo i najboljem.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tomić želi moderan Partizan
O opredeljenju za novu sezonu zvanični Partizan još uvek ćuti. Dok se u ozbiljnom svetu kupoprodaja fudbalera izvodi javno, kod nas transferi još imaju tretman "korisne malverzacije". Zašto i dokle? Nikada nije bilo uputno javno potezati pitanje transfera. U našem fudbalskom sportu, u stvari, nema veće tajne od transfera. A u državama koje angažuju naše igrače sve je poznato. Partizan još uvek drži u neizvesnosti svoje pristalice. Istina, doduše napravljena je "čistka" među stativama jer su otišli Kralj, Jovšić i Asprogenis a na njihovo mesto su došli novi čuvari mreže: Božović, Radosavljević i Živković. Ali, šta je sa ostalim pojačanjima?
– Veoma brzo ćemo angažovati zvučna pojačanja, – kaže vršilac dužnosti sportskog direktora Ivan Tomić. – Sa nekima smo već obavili razgovore, istina sve to teško ide, ali moram da kažem da ćemo imati jak tim za novu sezonu.
Da li su vam ograničene finansijske mogućnosti?
– Sa glavnim ljudima u našem klubu smo Petrić i ja u kontaktu. Verujem da tu nećemo imati većih problema. Najveći problem je naći kvalitetnog fudbalera, – smatra Tomić. 
Mi talente, uprkos tragične rasprodaje fudbalera, i sada imamo. Opet se zucka o odlasku nekih igrača.
Boja, Odita i Bajić su našli uhlebljenje, možda će njihovim putem krenuti još koji fudbaler, ali pored prodaje Partizanu je neophodna i kupovina, pre svega iskusnih igrača. Imamo mlade fudbalere pred kojima je lepa perspektiva, – napominje Ivan Tomić.
Novi, moderni klupski menadžeri Ivan Tomić i Gordan Petrić dobro znaju da Partizanu svakodnevno vrebaju razne opasnosti od mnogih menadžera.
Menadžeri dolaze i odlaze sa svojom ponudom a na njima je da dobro procene. Ono što je jasno to je da će Tomić i Petrić sa predsednikom Nenadom Popovićem i generalnim sekretarom Žarkom Zečevićem pokušati da stvore tim sa ubedljivom stručnom i klupskom idejom, a gledajući današnju poziciju u kojoj se našao Partizan jasno je da klub iz Humske ima dobar potencijal.
– Istina je da nam dolaze mnogi menadžeri. Moram da naglasim da želim iskusne fudbalere koji iza sebe već imaju uspešnu karijeru i igrače kojima će biti čast da nose Partizanov dres. Ne trebaju mi fudbaleri koji će u Partizanu pokušati da završe svoju karijeru.
--------------------------------------------------------------------------
Pandurović umesto Zalada
Novi učitelj golmanima Partizana biće Goran Pandurović. On će, kako nam je rekao Ivan Tomić, zameniti Radeta Zalada. Jasno je da su u Partizanu želeli da prve jasne, korenite promene pred nastupajuću sezonu naprave u stručnom štabu. Tako će mladi trener Igor Spasić sa Goranom Pandurovićem imati zadatak da se u narednoj sezoni dokažu.
--------------------------------------------------------------------------
Bjeković ne izlazi iz kancelarije
Nenad Bjeković posle odluke Upravnog odbora da više nije sportski direktor "crno-belih" i dalje je ostao u svojoj kancelariji, na svom radnom mestu. To praktično znači da je Bjeković prihvatio novu radnu obavezu – savetnik predsednika. S druge strane novi rukovodeći klupski dvojac Tomić – Petrić svoje radne obaveze izvršavaju u kancelariji generalnog sekretara Žarka Zečevića.

Klivlend propustio priliku, "Mamuze" pred titulom
Priča se primakla kraju: San Antonio je u finalnoj seriji plej- ofa poveo sa 3:0 u odmeravanju sa Kavalirsima, a u istoriji NBA niko nije uspeo da nadoknadi ovakav minus. Juče su u Klivlendu "Mamuze" uspele da pobede (75:72) domaćina, u meču koji je sve do samog kraja "pretio" da postane duel sa najmanje poena u svim dosadašnjim borbama za titulu. Negativni rekord (74:71 za Fort Vejn 1955. protiv Sirakuze) nije nadmašen, ali je zato tv rejting u SAD manji nego ikada.
"Mamuze" (slavili 1999, 2003. i 2005.) su na praktičnom primeru pokazale zašto će 99,99 odsto uskoro postati tek četvrti tim sa isto toliko ili više šampionskih prstenova u klupskoj riznici.
Na korak do elitnog društva u kome su Boston (16 titula), Lejkersi (14) i Čikago (6), Sparsi su stigli zahvaljujući neverovtnoj snazi kolektiva.
Udarna trojka u sastavu Dankan (14 poena, šut 17-6), Parker (17 koševa, šut 17-7), Đinobili (tri poena, šut 7-0) bila je daleko od svog uobičajenog učinka u većem delu susreta.
Ali, Dankan je, čija je jedina slabost izvođenje slobodnih bacanja, bio strelac dva "penala" u kritičnom trenutku (za 69:65). Parker "na kašičicu" šutira "trojke", ali je na minut do kraja pogodio dalekometni projektil za 72:67. Đinobili nikako nije mogao da namesti nišanske sprave, promašivši sve što se moglo. Ipak, u završnih 10 sekundi sa linije slobodnih bacanja prvo je jednom bio precizan (za 73:70), a zatim oba puta za konačnih 75:72.
Zato su teret duela međusobno raspodelili ostali, a pre svih Brus Boven. Ovaj izvanredni defanzivac (u prethodne četiri sezone stalni član najbolje odbranbene petorke lige), proveo je na parketu 44 minuta unevši u meč neverovatnu količinu energije. Neprestano je pazio Džejmsa (25 poena, šut 23-9, "trojke" 5-0, sedam asistencija, osam skokova i pet izgubljenih lopti) i u isto vreme uspeo je da postigne 13 koševa ("trojke" 6-4) uz devet skokova.
Zapaženu minijaturu imao je i Brent Beri (devet koševa, šut za tri 4-3) koji je u dosadašnjem delu doigravanja mogao komotno da podigne visok zid od "cigli" koje je uputio ka obruču.
Poslednju šansu da utakmicu odvede u produžetak imao je Džejms uputivši sa zvukom sirene udarac sa devet metara, ali lopta nije htela u koš.
Aleksandar Pavlović (ocena "4-" od lista "Sports Ilustrejtid") i treći put u finalu imao je dvocifren (13) broj poena (šut 15-5, "trojke" 6-2, bacanja 2-1) uz tri asistencije, ponovo dokazavši da je spreman za sve vrste iskušenja vrhunskog nadmetanja asova.
"Trojkom" (za 72:70) srpskog reprezentativca Klivlend je na 48 sekundi pre kraja produžio nadu u preokret. Pavlović je u odbrani dobro odradio svoj deo posla na Finliju i Đinobiliju, ali katastrofalan šut (36 odsto ukupno, za tri 19-3 naspram 19-10 Sparsa) "Konjanika" odlučio je pobednika.Naredni meč igraće se sutra ponovo u Klivlendu (eventualno i peti, pa ako zatreba, a neće, karavan će se preseliti za završna dva duela ponovo u Teksas). Pavlović i kompanija sigurno neće unapred da istaknu "belu zastavu" i učiniće sve što je do njih da ne budu "počišćeni" sa maksimalnih 4:0. Možda su košarkaši San Antonija ipak samo ljudi...

Olimpijska vatra u Beogradu 6. jula
Nad Skupštinom grada Beograda već se vije olimpijska zastava, a šestog jula iz Grčke će stići i olimpijska vatra. Povod za četvrti dolazak ovog olimpijskog simbola u Beograd je Deveti Evropski olimpijski festival mladih sportista Evrope, koji će se održati od 21. do 28. jula. Pre toga olimpijska baklja prolazila je kroz Beograd za letnje olimpijske igre u Berlinu 1936. i Minhenu 1972, kao i za Zimske olimpijske igre u Sarajevu 1984. Olimpijski plamen, kako je na konferenciji za novinare u Olimpijskoj kući saopštio Darijan Mihajlović, gradski sekretar za kulturu biće upaljen u Atini na Stadionu Panatenaikon, na kojem su održane Prve olimpijske igre modernog doba 1896. godine, 6. jula i istog dana prebačen u Beograd avionom (po protokolu MOK olimpijski plamen i baklja u Olimpiji pale se samo za letnje i zimske olimpijske igre).
Kreativni tim Sekretarijata za kulturu Beograda u kojem su dr Rastko Ćirić, Nebojša Babić, Voja Žanetić i Miloš Ćukelić, odabrao je prostor kod "Beogradskog pobednika" za doček olimpijske vatre, a Darijan Mihajlović najavio je vatromet kakav dosad nije viđen u Beogradu pošto će se "vatra" na nebu odražavati u Savi...
Dolazak vatre iz postojbine Olimpijskih igara biće iskorišćen za promociju olimpijskih vrednosti istakao je Đorđe Višacki direktor preduzeća EJOF Beograd 2007. a posebna pažnja biće posvećena svečanom otvaranju i zatvaranju EJOF, koji će se održati 22. odnosno 27. jula u "Beogradskoj areni" pred kamerama RTS-a i prisustvo celog sveta posredstvom "Eurosporta".
– Uvereni smo da će "priredbe" u "Beogradskoj areni" nadmašiti one u Linjanu na prošlom EJOF-u, a naš kreativni tim odlučio se za neku vrstu karnevala kojim bi trebalo da pokažemo šta razne kulture donose jedne drugima, – najavio je gradski sekretar za kulturu Mihajlović.
Istovremeno sa pripremama za doček olimpijske vatre i ceremonije otvaranja i zatvaranja EJOF završava se i rekonstrukcija sportskih objekata (trenutno radi se u hali Sportova) i U studentskom gradu koji će tokom EJOF imati status Olimpijskog sela.– U ime Olimpijskog komiteta Srbije dužan sam da zahvalim Skupštini grada Beograda, kao i preduzeću EJOF Beograd 2007. koji čine sve da Evropski olimpijski festival mladih bude spektakl koji će pamtiti i učesnici iz 49 evropskih zemalja i Beograđani, – rekao je Ivan Ćurković, predsednik OKS.

I protiv Čeha na pobedu
Mlada fudbalska reprezentacija Srbije u drugom kolu B grupe Evropskog prvenstva u Holandiji, danas u 18,15 časova (TV) na stadionu "Gofert" u Nijmegenu, igra protiv Češke. Meč je od izuzetnog značaja za izabranike Miroslava Đukića, pošto im pobeda garantuje plasman u polufinale i učešće na Olimpijskim igrama 2008. u Pekingu, bez obzira na ishod duela trećeg kola sa Englezima. Protivnik nikako nije za potcenjivanje, bez obzira što su ga "crveni" u istorijskom prvom susretu sa novim imenom i znamenjima savladali na njegovom terenu golom Mrđe u 75. minutu sa 1:0. 
I selektor i reprezentativci su svesni važnosti meča i tvrde da posle pobede nad petostrukim evropskim prvakom Italijom "stoje sa obe noge na zemlji".
– Ništa još nije gotovo. Bodovi osvojeni protiv Italije imaće značaj samo ako ponovimo disciplinovanu i taktički dobru igru i u duelu sa Češkom. Oni nisu ni malo naivna ekipa. Umeju da igraju fudbal, taktički su jaki i veoma opasni u napadačkim akcijama, – izjavio je Miroslav Đukić.
Selektor je napomenuo da se igra protiv Čeha neće bitno razlikovati u odnosu na utakmicu sa Italijanima:
– Neke stvari ćemo prilagoditi rivalu. Oni igraju slično "azurinima" 4-1-4-1 sa izuzetno brzim Kiselom u napadu. Njemu dosta pomažu igrači sredine terena, čak i oni iz zadnje linije. Česi ostavljaju mali prostor između linija tima, pa je protiv njih teško igrati.
Upitan da li bi bio zadovoljan bodom Đukić je odgovorio:
– Svakako ćemo igrati na pobedu. Znamo da nam ona donosi plasman u polufinale. Ako ne uspemo pokušaćemo da osvojimo bar jedan bod i tako ostanemo "u igri" za drugi deo takmičenja. Nećemo kalkulisati, jer to nije naš stil. Ukoliko savladamo Čehe stavićemo pečat na pobedu protiv Italije i ostvariti svoj primarni zadatak.
O pobedi u prijateljskom meču u Kromeržižu selektor je rekao:
– To je nešto drugo i o tome ne treba trošiti reči. Sigurno je da bolje poznajemo Italijane, ali bez obzira što su Česi manje poznati nisu ni malo lak protivnik. Na sredini deluju kompaktno, organizator igre im je Hušek, opasni su iz "drugog plana" i imaju snažnu odbranu. Ipak, najvažnije je da razmišljamo o našoj igri i da momci na terenu pruže maksimum. To će nadam se biti dovoljano za povoljan rezultat.
Đukić je na kraju naglasio da još nije odlučio da li će umesto Miloša Krasića zaigrati Zoran Tošić, ili će u timu pronaći mesto za Dušana Bastu. 
Ohrabrenje predstavlja podatak da se najmlađi naš reprezentativac Slobodan Rajković oporavio, ali su male šanse da od početka utakmice zaigra protiv Čeha.
Jedan od najvažnijih pojedinaca u našoj reprezentaciji Boško Janković je naglasio da dobija mnogo poruka od navijača, koji od njega traže da danas postigne pogodak:
– Ne smemo da "poletimo". Položili smo tek prvi ispit. Pred nama su Česi, koji imaju odličnu reprezentaciju. Ne mogu da obećam da ćemo pobediti i da ću dati gol, ali mogu da obećam da ćemo znanje pokazati na terenu.
Antonio Rukavina smatra da je bitno da se ne doživi poraz:
– Upoznali smo ih prošlog leta, a gledali smo ih i protiv Engleske. Igraju tvrdo i imaju snažan tim. Mi ćemo igrati na pobedu, mada nam ni bod neće predstavljati neuspeh.
--------------------------------------------------------------------------
Češka

Savez osnovan: 1901.
Član Fifa (Uefa): 1907 (1954), samostalno od 1993.
Predsednik: Pavel Mokri
Generalni sekretar: Rudolf Bata
Boja opreme: crveno-belo-plavo (rezervna varijanta: belo-belo-plavo)
Broj klubova: oko 2.000
Broj registrovanih igrača: 241.235
Broj profesionalnih igrača: 1.208
Broj sudija: 3.600
Najveći uspeh mlade reprezentacije: prvak 2002, vicešampion 2000.
Selektor: Ladislav Škorpil
Igrači: 1. Zdenjek Zlamal (Zlin), 2. Jozef Kaufman (Teplice), 3. Martin Kuncl (Brno), 4. Roman Hubnik (Moskva), 5. Mihal Kadlec (Sparta), 6. Luboš Hušek (Sparta), 7. Danijel Kolarž (Sparta), 8. Tomaš Jirsak (Teplice), 9. Tomaš Krbeček (Viktorija, Plzenj), 10. Jan Holenda (Dinamo, Češke Budejovice), 11. Danijel Pudil (Slovan, Liberec), 12. Mihal Švec (Slavija), 13. Martin Klejn (Teplice), 14. Mihal Papadopulos (Bajer), 15. František Rajtoral (Banjik, Ostrava), 16. Jozef Kubasek (Banjik, Sokolov), 17. Jirži Kladrubski (Dinamo, Češke Budejovice), 18. Jan Kisela (Mlada Boleslav), 19. Martin Filo (Viktorija, Plzenj), 20. Mario Holek (Brno), 21. Milan Kopič (Mlada Boleslav), 22. Jan Blažek (Slovan, Liberec), 23. Milan Švenger (Zenit, Časlav).
--------------------------------------------------------------------------
Krasić i Stefanović vraćeni kući
Povreda Miloša Krasića ipak je ozbiljnije prirode, pa je fudbaler moskovskog CSKA, juče zajedno sa golmanom članom Zemuna Igorom Stefanovićem (skočni zglob), napustio Holandiju. 
Obojica su vraćeni da bi im klupski lekari odredili terapiju. Preokret u slučaju Krasića usledio je posle pregleda magnetnom rezonancom, na kojem je ustanovljeno napuknuće mišića. 
Ovo praktično znači da je mlada reprezentacija Srbije, pored činjenice da je oslabljena neigranjem standardnog igrača i bez jednog čuvara mreže, ostala u Holandiji sa samo 21. fudbalerom.
--------------------------------------------------------------------------
Odlučujući meč
Ladislav Škorpil, iskusni 62-godišnji selektor mlade reprezentacije Češke, je pred meč sa Srbijom rekao:
– Za nas je ovo možda odlučujući susret. Ne odgovara nam što je Srbija dobila samopouzdanje trijumfom protiv Italije, ali to ne znači da ćemo se predati. Imamo kvalitetne igrače i pokušaćemo sve da pobedimo.
Poput Đukića i češki selektor ima problema sa satavom tima, jer su u duelu sa Engleskom zbog povreda teren pre vremena napustili Kolarž i Kisela.
--------------------------------------------------------------------------
B grupa
Rezultati prvog kola: Češka – Engleska 0:0, Srbija – Italija 1:0.
Tabela





Srbija

1

1

0

0

1:0

3


Češka

1

0

1

0

0:0

1


Engleska

1

0

1

0

0:0

1


Italija

1

0

0

1

0:1

0
Sledeći mečevi: Češka – Srbija (Nijmegen, 14. jun, 18,15 časova), Engleska – Italija (Arnem, 14. jun, 20,45č), Italija – Češka (Arnem, 17. jun, 20,45č), Engleska – Srbija (Nijmegen, 17. jun, 20,45č).

Đoković u trećem kolu turnira Stela Artoa
Najbolji teniser Srbije Novak Đoković pobedio je 86. igrača sveta Roberta Kendrika iz SAD sa 2:1, po setovima 3:6, 6:3, 6:2, u drugom kolu turnira "Stela Artoa" u Londonu. Đoković, četvrti nosilac u Londonu, u trećem kolu igraće sa 43. teniserom sveta Arnoom Klemenom iz Francuske, koji važi za 14. favorita za osvajanje turnira "Stela Artoa". 
Klemen je u drugom kolu eliminisao 98. tenisera sveta Krisa Gučijonea iz Australije kojeg je pobedio sa 2:0, po setovima 6:4, 6:4. 
Đoković koji je na četvrtom mestu ATP liste, sa 10 godina starijim Klemenom igrao je samo 2004. u Bukureštu kada ga je kao 17-godišnjak savladao sa 2:1. 
Nagradni fond turnira "Stela Artoa" je 680.250 evra.
Drugi naš predstavnik na ovom turniru Janko Tipsarević nije uspeo da se plasira u osminu finala, ali je pružio snažan otpor šestom igraču sveta Čileancu Fernandu Gonzalesu, a čak je imao i jednu meč loptu. 
Na kraju je ipak slavio iskusniji i smireniji Gonzales sa 7:6 (9:7), 4:6, 7:6 (9:7). Naš teniser je dva puta uzeo servis Čileancu, izgubio je samo jedan svoj. I ukupno je Tipsarević imao više poena od svog protivnika, ali je izgubio meč. 
Ipak može se reći da je bar njegov servis spreman za Vimbldon, pošto je imao čak 18 as udaraca.
--------------------------------------------------------------------------
Jankovićeva u trećem kolu turnira u Birmingemu
Najbolje rangirana srpska teniserka Jelena Janković pobedila je 108. igračicu sveta Cvetanu Pironkovu iz Bugarske sa 2:0, po setovima 6:4, 6:1, u drugom kolu turnira u Birmingemu. 
Jankovićeva, treća teniserka sveta i drugi nosilac u Birmingemu, sutra će u trećem kolu igrati sa Ruskinjom Marijom Kirilenko, koja je 16. favorit za osvajanje turnira. 
Kirilenko, koja je trenutno na 44. mestu VTA liste, u drugom kolu eliminisala je 46. igračicu sveta Natali Deši iz Francuske pobedivši je sa 2:1, po setovima 5:7, 6:2, 6:0. 
Jankovićeva se sa dvadesetogodišnjom Ruskinjom sastala samo 2006. godine na turniru u San Sijegu kada je pobedila sa 2:0, po setovima 6:1, 6:4. Nagradni fond turnira u Birmingemu je 200.000 američkih dolara.

Nestaje najstariji teatar
Subotica – Radnici privatne građevinske firme "Panongrad" bez zastoja ruše zidove najstarijeg teatra u zemlji, subotičkog Narodnog pozorišta. Nakon radova na fasadi, u Nušićevoj ulici, već se postavljaju skele u Ulici Ive Vojnovića, pa monumentalna konstrukcija pozorišta deo po deo nestaje pred udarcima čekića zauvek odnoseći u prošlost zgradu kakvu su do sada Subotičani poznavali. 
Međutim, iako su radovima na pozorištu prethodile sedmice burnih rasprava pa i potpisivanja peticije protiv rušenja pozorišta, o čemu smo pisali, kada su radovi počeli ućutali su se svi protivnici. Ali se sada oglasila centrala IKOMOS-a, Međunarodnog saveta kulturnih spomenika čiji je predsednik Mihale Petcet iz Pariza poslao pismo republičkom ministru kulture Voji Brajoviću apelujući da se odmah zaustave radovi na rušenju teatra.
"Ovo je neophodno kako bi se ponovo razmotrili planovi intervencije i da se zaštite značajne istorijske vrednosti, kako u spoljašnjem tako i unutrašnjem izgledu zgrade. Nadamo se da ćete pronaći rešenje da zaštitite sve vrednosti ovog istorijskog objekta, istovremeno ostvarujući svoj cilj da obezbedite budućnost ovom kulturnom dobru. Takvo rešenje pokazalo bi posvećenost i spremnost vaše vlade da podrži kulturno nasleđe sa prepoznatljivom dinamičnošću ovog regiona koji privlači mnoge u Evropi i širom sveta", stoji u pismu koje je iz Pariza upućeno ministru kulture Srbije. 
U pismu se takođe ukazuje na izuzetan istorijski i kulturni značaj objekta Narodnog pozorišta i članovi IKOMOS-a nude svoju pomoć Srbiji u traženju boljeg rešenja za zaštitu i revitalizaciju zgrade teatra.
Međutim, ovo pismo ostalo je bez odjeka, upravo kao i pre dve sedmice upućen zahtev nacionalnog ogranka IKOMOS-a, kada je njegov predsednik Marko Omčikus tražio uvid u projektnu dokumentaciju.
– Trenutno radove na pozorištu može da zaustavi samo investitor, a to je Ministarstvo kulture, a mi nemamo najavu da će se tako nešto dogoditi, kaže Kristijan Bartuš, direktor Zavoda za urbanizam koji na lokalu vodi radove oko pozorišta. U Zavodu za urbanizam takođe uveravaju da se kontinuirano radi geodetsko snimanje stanja i prati se sleganje objekata, kako same preostale zgrade pozorišta, kao i okolnih zgrada u centru grada. Radovi na rekonstrukciji i izgradnji zgrade počeli su 1. juna i prva faza radova, koja podrazumeva rušenje gotovo dve trećine zgrade, trebalo bi da bude završena do kraja aprila naredne godine i košta tri miliona evra. Za taj novac biće postavljena temeljna ploča i izgrađena "dijafragma" do visine od 10 metara, koja bi trebalo da pridržava jedini deo teatra za koji nije dozvoljeno rušenje, njeno pročelje sa prepoznatljivih šest stubova, unutrašnje stepenište i mala pozorišna sala, jer ovaj deo je i, prema oceni Međuopštinskog zavoda za zaštitu spomenika kulture, jedini "izvorni" deo teatra iz 1854. godine vredan zaštite, jer ga potpisuje arhitekta Janoš Škulteti, projektant i graditelj pozorišta.

Nova era muzeja
Sudeći prema novostima iz Valjeva, domaći muzeji počeli su da se modernizuju, prilagođavaju posetiocima i shvataju da je zabava publike gotovo podjednako važna koliko i njihova edukacija. Narodni muzej Valjevo predstavio je juče u Ministarstvu kulture u Beogradu postavku "Treća dimenzija prošlosti – pogled iz budućnosti" koju u pomenutoj instituciji karakterišu kao prvu srpsku stalnu izložbu u 21. veku.
Kako je objasnio Vladimir Krivošejev, direktor Narodnog muzeja Valjevo, pomenuta izložba nije nova kada je reč o eksponatima, ali je inoviran način na koji se eksponati prezentuju, kao i odnos sa posetiocima. Svi izloženi predmeti, svedoci valjevske i nacionalne istorije, kulture i običaja, godinama su deo stalne postavke, ali je muzejski tim poradio na boljoj komunikaciji sa ljubiteljima starina. "Šetnja kroz Valjevski muzej ne nudi samo razgledanje eksponata, već i doživljavanje vremena, događaja, slika i zvukova", rekao je Krivošejev. Predstavnici Muzeja kažu da su staru devizu "njegova visost predmet" zamenili novim pravilom "njegova visost posetilac". Umesto posmatranja eksponata koji leže u tamnim vitrinama, a što se uglavnom smatra dosadnim i odbojnim, kustosi su priredili ambijentalnu rekonstrukciju događaja koje eksponati reprezentuju.
"Ako neko treba da se upozna sa životom u prvobitnoj ljudskoj zajednici, on će zakoračiti u sobu sa pećinom i imitacijom neolitskih grnčarskih radnji. Zainteresovani za modernu istoriju, virtuelno će u novi vek ući sa zvucima kovačke radionice i hukom prvog voza prolazeći kaldrmom nekadašnje stare čaršije. Turski put vodi i u šator Valjevske bolnice sa slikama Nadežde Petrović. Neko želi da se "preseli" na samo bojište? Nikakav problem. Kod nas može pogledati film o proboju Solunskog fronta", kaže Krivošejev. Postavku "Treća dimenzija prošlosti – pogled iz budućnosti" podržalo je i Ministarstvo za kulturu. Vojislav Brajović, ministar kulture kaže da je posle obilaska izložbe bio sasvim ubeđen da je valjevski primer onaj koji bi trebalo slediti. "Odrastao sam u Valjevu i znam da je dosad tamošnji gradski muzej postojao samo na papiru. Sada su njegova vrata širom otvorena. U Narodnom muzeju u Beogradu su mi rekli da je takva modernizacija potrebna i njima", izjavio je ministar Brajović povodom postavke u Valjevu. Tamošnji kustosi se nadaju da će novim pristupom privući decu školskog uzrasta. Podrška mu je stigla i od Miomira Koraća, pomoćnika ministra kulture za zaštitu kulturnih dobara i baštine koji podseća na slične primere u evropskim muzejima.

Tri premijere u Gradu teatru
Budva – Ovogodišnji 21. po redu festival Grad teatar po programu ličiće na one najbolje iz protekle dve decenije. Počeće 10. jula, dan posle održavanja koncerta legendarne svetske rok grupe "Rolingstons", a završiće se 20. avgusta. Koncepcija festivala se ne menja. Tradicionalno, odvijaće se dramski program, koncerti ozbiljne muzike, književni programi i likovne izložbe.
Marko Kentera iz "Multimedija grupe" koja realizuje dramski program objašnjava da su sve tri premijerne predstave koje se pripremaju za festival u koprodukciji sa drugim pozorištima inspirisane delima budvanskih pisaca. Tako će premijerno biti izvedene predstave "Harmonija" Čeda Vukovića u režiji Nele Antonović, "Skoči djevojka" Stefana Mitrova Ljubiše u režija Kokana Mladenovića, a Vida Ognjenović režira predstavu "Don Krsto". Radi se o priči o Budvaninu Krstu Ivanoviću (1618–1688), manje poznatom široj javnosti, jednom od najučenijih ljudi sa ovih prostora. Najveću popularnost je stekao u radu na unapređenju venecijanske opere, pišući libreta. O ugledu i uticaju Ivanovića u Veneciji najbolje svedoči njegovo imenovanje za kanonika crkve Svetog Marka u Veneciji. U Italiji je završio najveće škole i stekao dva doktorata, i bavio se pisanjem pesama na srpskom, italijanskom i latinskom jeziku. 
Naš sagovornik dodaje da će i druge predstave na scenama Grada teatra biti zanimljive:
– Iz Grčke dolazi predstava "Ajaks", režira je slavni Teodorus Terzopulos koji je već gostovao u Budvi. Iz Bugarske dolazi "Medeja" koju režira Diana Dobreva, iz Rumunije "Elektra", režira je Mihaia Maniutiu, iz Sarajeva "Vremenski tunel" u režiji Admira Glamočaka, iz Rijeke Lari Zapia "dovodi" "Mačku na usijanom limenom krovu" Tenesija  Vilijamsa, iz Sankt Peterburga stiže "Noćna proba" Mihaila Bulgakova u režiji Korionova i Šibaeva. Na festival dolaze još dve "Medeje": iz Ljubljane u režiji Daneta Zajca i iz Tirane u režiji Mikela Kalemija, iz Milana stižu Euripidove "Trojanke" u režiji Serena Singaglia, Nikita Milivojević dolazi sa predstavom "Domovina – sedam snova" iz Delfa, iz Grčke. Iz Makedonije, iz Velesa, dolazi predstava "Strip Šekspir" u režiji Koleta Angelovskog, iz Novog Sada "Zločin nad divljim zverima" u režiji Borisa Liješevića koji je po rođenju Budvanin, a iz Ljubljane predstava "Tesla" u režiji Tomaža Pandura.
U muzičkom programu gostovaće violinista svetskog glasa Stefan Milenković i pijanista Neven Šobajić, festivalskim orkestrom dirigovaće Bojan Suđić; ukupno, biće izvedeno petnaest muzičkih programa. Na Trgu pesnika, autorske večeri imaće filozof Slavoj Žižek, zatim Vidosav Stevanović, Slobodan Šnajder, Svetislav Basara, Mladen Lompar, Šemsudin Mehmedinović, Dragan Radulović, Robert Perišić i drugi. Likovni program odvijaće se u galeriji "Santa Marija" pod naslovom "Profesori akademija izlažu". Prva je izložba profesora Likovne akademije sa Cetinja Branislava Sekulića, zatim Dušana Markovića, profesora Fakulteta za umetnost Mega trend univerziteta iz Beograda i Mustafe Skopljaka, profesora Akademije za umetnost iz Sarajeva.– Novac za ovogodišnji festival Grad teatar obezbeđuje opština Budva u iznosu od oko 800.000 evra, što je najveći iznos u dosadašnjem postojanju budvanskog festivala, kaže Merin Smailagić, direktor Grada teatra.

Pisac kao glas generacije
Slavna američka književnica Erika Džong juče se u Beogradu susrela sa piscima Srpskog književnog društva, a zatim je održala predavanje studentima anglistike Filološkog fakulteta. U kratkom razgovoru sa novinarima, pre početka ovog zvaničnog programa, otkrila je detalje ovog svog putovanja do Beograda. Naime, let iz Njujorka kasnio je više od četiri sata zbog oluje, a zbog izgubljenog leta iz Pariza, za Beograd se uputila tek letom iz Milana. U Parizu je izgubila prtljag, odeću i primerke knjiga koje je ponela, ali juče, kao prava dama, nije pokazivala umor, nezadovoljstvo ili "traume od letenja", već opuštenost i duhovitost u razgovoru. 
– Pisanje nije profesija ili trening, to je poziv koji zavisi od nadahnuća. Pišem od svoje desete godine, rekla je Erika Džong, rođena Njujorčanka, autorka kultne knjige "Strah od letenja", "Šajlokova kćer", "Fani: istinita priča o životu i pustolovinama Fani Hakabaut-Džons", "Strah od pedesete", "Deseta muza" i drugih. 
Erika Džong je naglasila da je pre "Straha od letenja" objavila dve knjige poezije, a da je poezija kao cvet u Grand kanjonu, pozicija pesnika je nevelika i duboka, niko ne brine mnogo o njoj. 
– Međutim, roman je kao glas generacije, još kada se pojavi u tiražu od 18 miliona primeraka i bude preveden na sve jezike, to je nemoguća sreća, ali i prokletstvo. Očekivanja od svake sledeće knjige vrlo su visoka, objašnjava Erika Džong, dodajući da sada piše roman čija je glavna junakinja Izadora Ving, upravo ona koja je sedamdesetih godina proslavila "Strah od letenja". 
– U toj knjizi Izadora je imala 29 godina, u sledećoj joj je bilo 36, a u ovoj novoj knjizi biće zrela žena u svojim šezdesetim, sa odraslom ćerkom, unučetom i starim roditeljima, sa svešću o postojanju smrti, kazala je Erika Džong i nastavila: 
– Dva talasa feminističkih pokreta unela su promene u svest ljudi, način pisanja i otvorila su teritoriju podjednako za ženske i muške pisce. "Strah od letenja" pokazao je da ženski život i snovi mogu da budu važni muškarcima. 
Listajući srpsko izdanje njene nove knjige "U postelji sa demonom", izazovne fotografije na koricama, koju je objavio beogradski "Alnari", slavna američka književnica je opisuje kao svoje memoare o književnom životu, o muzama, demonima, ožiljcima i snovima. Kaže da je to deo njene autobiografije u kojoj daje odgovore na pitanja o svom stvaralaštvu i o svojoj inspiraciji, što nije nimalo lako. 
– Biti pisac i čovek isto je. Veliki pisci koje znam istovremeno su i velike ličnosti. Među njima su i Doris Lesing, Pablo Neruda, Henri Miler. Njihov značaj uvek je bio u tome što su prisutni u svetu, i nikada nisu bili zatvoreni u neku svoju kulu od slonovače. Pablo Neruda bio je u kontaktu sa narodom, njegovu poeziju čitali su i seljaci. Bio je komunista, kasnije se odvojio od te doktrine, ali je ostao progresivan. Henri Miler, moj literarni otac, bio je takođe otvoren. Ako hoćete da budete pisac ne možete reći "neću da viđam ljude", ili "neću da dajem intervjue", smatra poznata književnica.
– U razgovoru sa prevoditeljkom mojih knjiga Danijelom, iz Bosne, trudim se da saznam kako razmišljaju ljudi koji su preživeli rat, zanima me kako je sve to uticalo na ljude. Došavši sada u Beograd ponovo, posle osamdesetih godina, mislim da razumem ovu zemlju, dodaje. 
Jednom ste uputili kritiku društvu koje daje prednost ratu u odnosu na ljubav?
Bilo je to esej u "Pablišers vikliju" o ženskoj literaturi (chic-lit) i predrasudama koje postoje u odnosu na žene pisce. Književnice su obično potcenjene, jer pišu o ljubavi, a društvo kaže: "Važan je rat, a ne ljubav". Ja se sa time ne slažem, jer verujem da ljubav jeste važna, jer suviše naglašavamo rat u našoj literaturi, u novinama. Mislimo da je rat važan, zato i neprestano imamo rat. 
Šta je očekivala vaša generacija?
Diplomirala sam sredinom šezdesetih i moja generacija je očekivala svet mira, zelenila i ekologije. Nadali smo se svetu u kojem ćemo razumeti rat i znati da ga sprečimo. Šta smo dobili? Ronalda Regana, Džordža Buša, rat, rat, rat… Šezdesete su bile kratak period, a reakcije na njega su ogromne, beskrajne. Tih šezdesetih bili smo puni nade i optimizma. Verovali smo da ćemo da ćemo živeti u mirnom svetu. A dobili smo podele, rat i antifeminizam. 
Da li ste bili ozbiljni kada ste rekli da Vam je Bil Klinton privlačan?
Naravno da me je on privukao. Koga nije? On je privukao čitav svet, svi ga vole. Muškarci, žene, on je vrlo zanimljiva i osvajački raspoložena ličnost. Da li sam ikada imala seks sa njim? Ne. 
A da li mislite da seksualna i kreativna energija hrane jedna drugu?One hrane jedna drugu, ali to ne znači da treba da spavate sa svima da biste napisali knjigu.

Predstava za Veneciju
Užice – Užičko pozorište je napravilo prvi korak ka ostvarenju "projekta decenije". U toku su pripreme komada "Sluga dvaju gospodara" Karla Goldonija, kojim će ansambl ovog teatra 19. jula godine nastupiti na 39. pozorišnom bijenalu u Veneciji. Reč je o internacionalnom koprodukcijskom projektu koji Užičani ostvaruju u saradnji sa Venecijanskim bijenalom, Bitef teatrom, kao i teatrima iz Italije i Holandije.
Goldonijev komad režira italijanski reditelj Andrea Paćoto, a igraju užički glumci Divna Marić, Vahidin Prelić, Vladimir Kurćubić, Tanja Jovanović, Bojana Zečević, Igor Borojević, Goran Šmakić i Slobodan Ljubičić. Paćoto je prisustvovao prvoj čitajućoj probi u Užicu i izjavio da se sprema savremena adaptacija ovog Goldonijevog teksta iz doba baroka.
– Biće to komedija dvostruke igre, uz upotrebu modernih pozorišnih i medijskih izraza – otkrio je italijanski reditelj koji je već uspešno sarađivao sa užičkim pozorišnim ansamblom u projektu "Pilad". – Radnja Goldonijevog komada se dešava u Veneciji, ali je ovde izmeštena u Crno Trgovište, u sadašnjost krcatu apsurdnim i tragikomičnim situacijama, sa likovima koji igraju dvostruke igre.Podršku u poduhvatu koji na Venecijanskom bijenalu promoviše srpsku kulturu, Užičko pozorište dobija od Ministarstva za kulturu Srbije, Italijanskog instituta za kulturu u Beogradu i Skupštine opštine Užice.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Vlada počinje pregovore s Drakulićem o RTB Bor
Pregovori Vlade Srbije sa "Ist pointom" i londonskim investicionim fondom ORN o prodaji Rudarsko-topioničarskog basena Bor počeće sledeće nedelje, najavio je juče novinarima Mlađan Dinkić, ministar ekonomije i regionalnog razvoja. Odluka da otpočnu pregovori sa drugoplasiranim ponuđačem na tenderu, na čijem se čelu dosad pojavljivao biznismen Zoran Drakulić, doneta je posle stručne analize, objasnio je Dinkić. "Dogovor će zavisiti od toga da li će se naći rešenje za zaštitu životne sredine i smanjenje štetnih emisija. Jedan od uslova je i da konzorcijum poboljša investicionu ponudu za topionicu", kazao je Dinkić.
Vlasnik kompanije "Ist point" Zoran Drakulić ocenio je juče u izjavi Tanjugu da je odluka da Agencija za privatizaciju nastavi pregovore sa njegovom firmom "jedino moguća i racionalna odluka Vlade Srbije".
– To je nešto što smo očekivali i predviđali da će se desiti, i drago nam je da je nova vlada krenula pravim koracima napred – kazao je Drakulić.
On je istakao da je njegova ponuda u pogledu investicionog programa dobra, kao i da neće biti bilo kakvih problema da uloži i više ako se za to ukaže potreba. – Očekujemo da će vlada sa nama da ugovori iste ekološke uslove koje je ugovorila sa "Kupromom". To je nekakav minimum koji očekujemo, jer nema razloga da nas stavi u lošiji položaj od prethodnog pregovarača. Naš investicioni program je dobar, ali nemamo nikakvih problema da umesto predviđenih 180 miliona, uložimo sutra 250 miliona dolara. U svakom slučaju, ići ćemo onim koracima koje smo predvideli vezano za količine bakra koje ćemo da proizvedemo i za ispunjenje svih ekoloških uslova u Boru. To nam je najvažnije, jer ne želimo više da se taj narod tamo truje – naveo je Drakulić. 
On je naveo da je "Ist point" spreman da napravi najsavremeniju topionicu, po svetskim merilima, za koju je potreban minimum rok izgradnje od dve godine i dodao da je za tu investiciju potrebno oko 80 miliona evra. 
Tender za prodaju RTB Bor raspisan je 1. septembra prošle godine, a početna cena bila je 266,7 miliona dolara. 
Ponude su dostavile tri kompanije, a za prvorangiranog ponuđača proglašena je rumunska kompanija "Kuprom" koja je ponudila da za imovinu RTB plati 400 miliona dolara i da u basen investira najmanje 180 miliona dolara.
Drugoplasirani je bio konzorcijum kiparske firme "Ist point" i fonda ORN koji je ponudio cenu od 340 miliona dolara, dok je trećerangirani na tenderu bio "Amalko" sa ponuđenih 288 miliona dolara.
Ugovor o prodaji RTB-a je sa "Kupromom" potpisan 5. marta u Vladi Srbije, da bi ubrzo bio raskinut 25. aprila, zbog nedostavljanja bankarske garancije.
Bivši ministar privrede Predrag Bubalo tada je izjavio da se neće ići u pregovore sa Drakulićem i obrazložio da je ugovor već potpisan, kao i da nije reč o odustajanju kupca u fazi podnošenja ponuda. Bubalo je tada najavio da će najverovatnije biti raspisan novi tender, dok je novi ministar finansija Mirko Cvetković, gostujući u "Politikinom" poslovnom klubu, prošle nedelje, ostavio kao mogućnost pregovore sa drugoplasiranim ponuđačem na prvom tenderu, naravno, kako je rekao, ako postoji zakonski osnov. 
-----------------------------------------------------------
Rešenje i za RK "Beograd"
Vlada Srbije je ipak našla i to potpuno novo rešenje za problem Robnih kuća "Beograd", kazao je juče novinarima Mlađan Dinkić, ministar ekonomije i regionalnog razvoja, povodom zahteva akcionara za reorganizaciju te kompanije.
– Nemoguće je da u procesu stečaja bilo ko ima akcije, jer je vrednost kapitala negativna zbog dugova prema poveriocima. Zato smo odlučili da ponudimo početnu cenu na licitaciji za Robne kuće "Beograd", koja će biti veća od vrednosti potraživanja poverilaca. Poverioci traže 105 miliona evra, a mi ćemo krenuti sa još većom početnom cenom. Razliku ćemo potrošiti za isplatu otpremnina zaposlenima, tako da će oni na taj način dobiti ono što su izgubili time što nisu dobili akcije firme koja je u stečaju – objasnio je Dinkić, dodajući da su zaposleni, u toku razgovora s njim, istakli da je njihov cilj da budu kvalitetno vrednovani i da imaju korist od besplatnih akcija.
Ostaje da se odredi ko sve od zaposlenih ima pravo na otpremnine i koliki će biti njihov iznos, kazao je nadležni  ministar. Proces prodaje imovine biće na međunarodnom tenderu, ko da veću ponudu pobeđuje, ali će početna cena biti vrlo visoka, upozorio je Dinkić.A. Nikolić

Prag bogatiji od francuskih provincija
Specijalno za "Politiku"Prag – Prag je kao region bogatiji od svih francuskih provincija, a od Bratislave se bolje kotira samo Il de Frans. Ovi podaci Eurostata, kako piše francuski list "Figaro", koje je juče citirala češka i slovačka štampa, "ruše predrasude o zaostalim zemljama na istoku Evrope".Prosperitet je meren visinom bruto domaćeg proizvoda korigovanog za kupovnu moć domaćeg stanovništva. 
Zbog toga se pokazuje da su žitelji Praga i Bratislave bogatiji od stanovnika Marselja koji od njih imaju nominalno tri puta veću platu.
Podaci Eurostata otkrivaju i regionalnu, dosad manje poznatu dimenziju razlika unutar EU. Primera radi uže područje Londona 12 puta je bogatije od istoka Rumunije, ali su dosta velike neravnomernosti i unutar pojedinih zemalja. Iz tog ugla posmatrano, Prag najbolje stoji, ne samo u poređenju sa češkim regionima nego i sa svim regionima novih članicama: BDP češke metropole je 157 odsto proseka Unije. Od regiona u novim članicama samo je još Bratislava iznad proseka Unije (119 procenata). Najbliže tome su potom region Budimpešte i Slovenija, koja se u celini tretira kao region. U Češkoj najlošije stoji  srednja Moravska sa BDP ispod 60 procenata, a u Slovačkoj, istok ove zemlje sa manje od 50 posto proseka EU.Prema rang-listi koju je objavio Eurostat najbogatiji region  Unije, od više od stotinu, jeste London, poslednji je severoistočna Rumunija, a Prag je na 12. mestu lestvice. Prosek od 20.300 evra po stanovniku, osim Londona, najviše prelaze Luksemburg, Brisel, Hamburg i Beč, a poslednja mesta zauzimaju četiri regiona u Rumuniji i Bugarskoj.

Čekajući penzije iz dežele
Da su se srpski penzioneri koji su svoje prinadležnosti do raspada velike Jugoslavije zaradili u Sloveniji slučajno preselili u Argentinu – ovih dana bi napokon mogli da podignu svoje penzije. Ministar spoljnih poslova Slovenije Dimitrije Rupel, naime, potpisao je nedavno u Buenos Ajresu sporazum o socijalnom osiguranju sa Argentinom i tako  omogućio da penzije nesmetano stižu i u deželu i u Argentinu. Međutim, da li će i kada slovenačka strana konačno sesti za pregovarački sto i sa predstavnicima srpskog ministarstva rada i penzijskog fonda – još je neizvesno. 
Radoje Savićević, rukovodilac Grupe za međunarodne sporazume u Ministarstvu rada, ističe da će se odmah nakon što se resorno ministarstvo konstituiše ozbiljno krenuti u pregovaranje sa slovenačkim penzijskim fondom, jer više nema šta da se čeka. Izgubljeno je 16 godina. Slovenija je, u međuvremenu, potpisala sporazum o socijalnom osiguranju sa svim bivšim jugoslovenskim republikama osim sa Srbijom. 
Ni višegodišnji izgovor slovenačkog penzijskog fonda da sporazum sa Srbijom ne može da se reši pre što se potpiše sa BiH, takođe, više "ne pije vodu" jer je dežela i ovaj sporazum verifikovala.
Savićević podseća da je poslednji kontakt između slovenačkih i srpskih predstavnika bio početkom maja. Tada je tamošnji penzijski fond ponovo uputio srpskom ministarstvu rada dopis sa zahtevom da mu se dostave dodatni podaci o oštećenim srpskim penzionerima, kako bi te dve države ponovo razmenile brojčano stanje svojih oštećenih penzionera. Slovenački fond je uredno dostavio svoje papire.
Srpska strana je odmah odgovorila na zahtev, ali od tada nije stigao nikakav odgovor, kaže Savićević, dodajući da više nema vremena za gubljenje i da se ovaj problem konačno mora rešiti.
Ovdašnjem ministarstvu rada najviše smeta tvrdnja slovenačke strane da su za neisplaćivanje prinadležnosti za više od 10.000 srpskih penzionera krivi upravo srpski fond i resorno ministarstvo, jer se navodno nisu mnogo interesovali za rešavanje ovog pitanja. Odbacujući takve optužbe, nadležni u Srbiji podsećaju da je u stvari Slovenija ta koja je poslednje četiri godine uporno odbijala da sedne za pregovarački sto. Najveća greška srpske strane, kako kažu, bila je u tome što je verovala u mogućnost postizanja dogovora dijalogom, koji, međutim, nije mogao da se ostvari zato što slovenački zvaničnici nisu želeli ni da se susretnu sa pregovaračima iz Srbije – ne pojavljujući se u zakazano vreme na sastancima. 
Ministarstvo rada je pre četiri meseca poslalo zvaničan dopis resornom ministarstvu Slovenije u kome je zatraženo da se posle potpisivanja sporazuma o socijalnom osiguranju sa BiH konačno to pitanje reši i za srpske penzionere. Međutim, ni na ovaj zahtev nije stigao nikakav odgovor.
Srpsko ministarstvo je u više navrata pokretalo ovo pitanje i posredstvom ambasade u Ljubljani, ali i najviših državnih zvaničnika. Slovenci su, međutim, sve te inicijative ignorisali, navodeći kao razlog da bi isplata ovih penzija bila veliki udar na njihov budžet, da nisu u mogućnosti da izmire ove finansijske obaveze jer bi to moglo da im ugrozi ulazak u evrozonu.
Jasno je da Sloveniji, ističu u resornom ministarstvu, odgovara da ovakvo stanje što više produži. Ni njihovi penzioneri, naime, ništa ne gube. Naprotiv, oni su na dobitku. Jer, svi koji su radili u srpskim firmama – sada dobijaju po nekoliko puta veće penzije nego da im ček stiže iz Srbije.
Potpisivanjem sporazuma sa Srbijom iznos na slovenačkom čeku bi bio sigurno manji. Zato, međutim, ispašta više desetina hiljada srpskih penzionera koji su radili u Sloveniji i čitav radni vek uplaćivali doprinose u slovenački fond. Iznos na njihovom čeku je četiri-pet puta manji nego da primaju slovenačke penzije koje im po zakonu pripadaju. Prosečna srpska penzija je, uostalom, oko 120 a najniža slovenačka 500 evra.Jasna Petrović

Od subvencija do kredita
Za aktivne mere zapošljavanja država bi ove godine trebalo da izdvoji oko dve milijarde dinara, dakle 700.000 miliona dinara više nego lane, izjavio je juče državni sekretar Ministarstva ekonomije i regionalnog razvoja Vladimir Ilić. Međutim, ta sredstva su, po njegovim rečima, i dalje nedovoljna, jer iznose samo 0,06 odsto bruto domaćeg proizvoda (BDP), pa očekuje da se narednih godina uvećavaju.Prema Strategiji rešavanja nezaposlenosti do  2010. godine i Nacionalnom akcionom planu zapošljavanja za period od 2006. do 2008. godine, tri su ključne mere kojima će se baviti sektor zapošljavanja u Ministarstvu ekonomije. Kako je istakao Ilić,  na jučerašnjoj konferenciji za novinare u Vladi Srbije, reč je najpre o politici aktivnijeg traženja posla, karijernog vođenja, džob-klubova, većeg broja savetovanja i sajmova, jer se uvidelo da već pokrenute mere imaju dosta dobre efekte i obuhvataju tri četvrtine nezaposlenih. 
Veća pažnja posvetiće se dodatnim obukama i obrazovanju koje u pet centara i 15 stručnih škola mogu obuhvatiti 10.000 lica. Jer, naš obrazovni sistem ne "proizvodi" potrebne profile pa je Nacionalna služba zapošljavanja prinuđena da organizuje brze obuke kadrova neophodnih poslodavcima. Treća mera obuhvata dodelu subvencija za samozapošljavanje, kao i isplatu doprinosa i socijalne zaštite za nezaposlena lica, za šta je ove godine obezbeđeno 1.500 evra po nezaposlenom.
– Ne treba zaboraviti ni "start-ap" kredite, koji će se dodeljivati na pet godina uz grejs period od godinu dana bez hipoteke, s kojima će se krenuti u septembru. Nezaposleni mogu da računaju i na mikrokredite, a njihovi poslodavci na poreske olakšice, odnosno smanjenje poreza na zarade s kojima se već startovalo. Vlada će od 2008. ove poreze još smanjiti, jer se pokazalo da je budžet umesto 28 izgubio tek četiri milijarde od smanjenja ovog nameta – objasnio je Ilić, očekujući da naredne godine Srbija postane kandidat za EU pa samim tim i privlačnija za grinfild investicije.
– Da strane investicije mnogo znače pokazuje primer nedavno otvorene zrenjaninske fabrike za proizvodnju brodova za rečni transport u kojoj je posao našlo 400.000 ljudi. Osim toga, Poljska i Slovačka su svojevremeno tek kandidaturom za ulazak u EU prepolovile stopu nezaposlenosti. Nažalost, trenutno tek Makedonija, Crna Gora i BiH imaju veću stopu nezaposlenosti od Srbije.
Prema rečima Radmile Bukumirić-Katić, pomoćnika ministra za zapošljavanje, od ministra ekonomije se trenutno očekuje da potpiše odluku kojom će se u okviru programa samozapošljavanja dodeljivati 160.000 dinara po osobi, na šta samo u Beogradu trenutno čeka 500 lica, i pomoć poslodavcima od 100.000 dinara za svakog novozaposlenog u firmi.
-----------------------------------------------------------
Zakon podstiče nerad
Zakonska rešenja po kojima se isplaćuju radnici pet godina do penzije, po Iliću su nelogična, jer promovišu nerad:
– Platite radnicima otpremninu i ostale dažbine i kažete "Idi kući i čekaj..." Hajde da im pomognemo da i oni rade u zemlji u kojoj ima toliko posla.
-----------------------------------------------------------
Za pet godina upola manje nezaposlenih 
Stopa nezaposlenosti u Srbiji je 21,6 odsto i,  po rečima Vladimira Ilića, trebalo bi da se prepolovi  u narednih pet godina.
Od pet miliona građana starih između 15 i 65 godina – 3,4 miliona je zaposleno ili traže posao, a ostali iz ove grupe su penzioneri, zatvorenici, vojnici. U privatnom sektoru je 62 odsto zaposlenih, stopa nezaposlenih mladih do 30 godina je 48 odsto. Među nezaposlenima je 24 odsto žena, a 16 odsto muškaraca. Prosečna starost lica koja čekaju posao je 37 godina, a čak preko 50 odsto njih je bez radnog iskustva. Uz sve to, na posao se čeka u proseku 49 meseci.S. Bogdanović

Dobre ocene za srpsku ekonomiju
Stabilnost kursa, smanjena inflacija, umereni porezi, usmerenost novoformirane vlade ka pridruživanju Evropskoj uniji, samo su neke od ekonomskih okolnosti koje su juče u Beogradu pohvalili predstavnici Pakta za stabilnost jugoistočne Evrope. Posle dvodnevnog sastanaka sa predstavnicima ekonomskog dela vlasti, negativnih ocena o reformama u našoj zemlji gotovo da nije ni bilo. Kako je istakao specijalni koordinator Erhard Busek, iako je Srbija, zbog političke situacije, kasnila za regionom, sada je sigurno da će to zakašnjenje biti nadoknađeno.
– Od predstavnika srpskih vlasti saznali smo da je sporazum CEFTA, koji će obezbediti slobodnu trgovinu u regionu, pred ratifikaciojom, što je, svakako, dobra vest. Postoje konkretni planovi o ulaganju u infrastrukturu, u Koridor 10, ali i o izgradnji termoelektrana i gasovoda – istakao je Busek.
Na jučerašnjoj konferenciji čulo se da je Srbija sada ušla u drugu fazu tranzicije, u kojoj je očekuju takozvana sitna i fina podešavanja, a da su krupni problemi ostali u prošlosti. Konkretni koraci mogli bi još da se preduzmu oko profesionalizacije državne administracije, uspostavljanja poštene i otvorene tržišne utakmice i liberalizacije bankarskog sektora, što čini važan preduslov za finansiranje malih i srednjih preduzeća i povećavaju stopu zaposlenosti.
Kako je istakao Mlađan Dinkić, ministar ekonomije i regionalnog razvoja, dosad je u nekoliko navrata dokazano da strane direktne investicije utiču na povećanje izvoza.
– Međutim, njihov uticaj na povećanje broja zaposlenih je bio minimalan. Na tom polju moramo zajedno da radimo sa stranim ulagačima – kazao je Dinkić i dodao da je sada već sasvim izvesno da će sporazum CEFTA biti ratifikovan na jesen, kao i da se već ovih dana preduzimaju svi koraci za izmenu Zakona o akcizama.A. Nikolić

Uhapšeno 20 krijumčara vozila
U koordiniranoj akciji kriminalističke policije MUP-a Srbije i Policijske uprave u Jagodini uhapšeno je 20 članova organizovane kriminalne grupe osumnjičene za nezakonit uvoz i preprodaju motornih vozila koja ne ispunjavaju propisane uslove standarda "evro 3", saopštio je juče MUP Srbije. Prema navodima policije, uhapšeni su ovako "zaradili" više od 500.000 evra, za koliko su oštetili državni budžet i lakoverne kupce. Policija je navela da je među uhapšenima i petoro korumpiranih radnika Uprave carina. Oni su zloupotrebljavajući službeni položaj omogućili nesmetano obavljanje ovog "posla". 
U policijskoj akciji na području Bora, Ćuprije, Šida, Kragujevca, Paraćina i Jagodine uhapšen je organizator kriminalne grupe Milan Milanović (36), zaposlen u preduzeću "Ravnele" i još 19 osoba koje su označene kao članovi grupe.
Privedeni su: Ivan Dimitrov (36) iz preduzeća špedicije "Transmontrejd", Dušan Milanović (32) carinski agent u špediciji "Ravnele", Natica Stojadinović (49), carinik CI Jagodina, Đorđe Brčkalović (34) zaposlen u špediciji "Aleksandra rojal", Predrag Mijajlović (46) iz preduzeća špedicije "Radošped", Jovan Šarčević (48) zvani Joca Šarac iz preduzeća "Dual-šped", Dragan Aranđelović (43) carinski službenik, Dragana Đukić (39), carinski službenik u Carinskoj ispostavi Jagodina, Nenad Drešović (39) carinski službenik u Carinskoj ispostavi Kragujevac, Ivan Stojković (33), iz Carinske ispostave u Jagodini, Milan Marković (53), mašinski tehničar, Gordon Narić (32), autolimar, Zvezdan Stanković (32) zvani Zeka, automehaničar, Bora Kostić (31), vlasnik preduzeća "Vinerelektronik", Goran Trajčevski (32) zvani Trajče, angažovan je u špediciji "Ravnele", Bratislav Sibinović (41), zvani Miki Sibinovac, vlasnik pečatoreznice "Printer", Oliver Lajb (32), Dejan Vasiljević (28), i Predrag Stojilković (26)
Uhapšenima se na teret stavljaju krivična dela primanja i davanja mita, zloupotrebe službenog položaja i falsifikovanja službene isprave.
Prema navodima policije, članovi ove grupe su u dužem vremenskom periodu uvozili automobile iz inostranstva i na brojevima šasije vozila su falsifikovali oznake godine proizvodnje. Uz ovako pripremljena vozila osumnjičeni su sačinjavali falsifikovanu dokumentaciju na osnovu koje su ih carinili i registrovali. Falsifikovana dokumenta najčešće su bila iz Italije, Francuske i Švajcarske.
Osim toga, ova grupa je lažno prikazivala opšte stanje vozila i pređenu kilometražu. Ovako su značajno umanjivali carinsku osnovicu, a vozila su prodavali po realnoj tržišnoj ceni kao da su "prošla" redovnu carinsku proceduru i da je njihov uvoz dozvoljen. 
Policija je pretresom stanova, poslovnih i drugih prostorija našla relevantne dokaze za krivična dela koja se uhapšenima stavljaju na teret, navedeno je u policijskom saopštenju. Policija nastavlja rad na razotkrivanju i pronalaženju ostalih članova ove kriminalne grupe.D. Vukosavljević

Popović optužio Mihajlovića da je Canetu odao "Mrežu"
Bivši šef vladinog Biroa za komunikacije Vladimir Popović Beba optužio je juče bivšeg ministra policije Dušana Mihajlovića da je pokazivao izveštaj akcije "Mreža" Stanku Subotiću Canetu. Popović je osporio tvrdnje Mihajlovića koji je u intervjuu za "Politiku" rekao da je prvi izveštaj o radu grupe dostavljen kabinetu ministra unutrašnjih poslova 8. marta 2004. godine, kada on već četiri dana nije bio ministar, te da samim tim izveštaj kojim nije raspolagao nije ni mogao da pokaže Subotiću.
Popović je za Televiziju B92 izjavio da je u januaru 2004. godine bio prisutan na sastanku u Mihajlovićevoj firmi "Lutra" u Beogradu, kada je ministar policije predao Subotiću fotokopije šema šverca cigareta, a ne "Belu knjigu" MUP-a o organizovanim kriminalnim grupama.
– Dobro razlikujem "Belu knjigu" od "Mreže" i pod punom odgovornošću tvrdim da je delove izveštaja dao Subotiću kao i da je povodom tog izveštaja putovao u Švajcarsku, Francusku, čak i u Španiju na susrete sa Subotićem. Način odbrane u kojoj on ponovo uvlači Zorana Đinđića, njegovu vladu i saradnike u čuvenu priču o avionu i Subotiću kao savetniku vlade, ispod nivoa je čak i karaktera u koje spada Mihajlović. Utoliko pre što je Mihajlović upoznao Subotića i krenuo samoinicijativno sa njim skoro godinu dana posle Zoranovog ubistva – rekao je Popović.
On je precizirao da je prvi u nizu sastanaka Mihajlovića i Subotića održan u novembru 2003. godine u prostorijama Nove demokratije (ND), čiji je tada Mihajlović bio predsednik, u prisustvu velikog broja svedoka. Popović tvrdi da tada nisu pričali o "Beloj knjizi", niti o "Mreži" već je Mihajlović od Subotića tražio da pomogne izbornu kampanju ND-a.
On takođe tvrdi da je Mihajlovića upoznao sa Subotićem "posle višemesečnih zahteva" ministra unutrašnjih poslova Mihajlovića da ga "spoji sa njegovim zemljakom Subotićem, kako je on to nazivao".
– Nije nikakva tajna da sam u periodu od 2001. do 2003. godine održavao kontakte sa Subotićem, kao što je taj kontakt održavalo još najmanje desetak političara, predsednika stranaka, poslanika i ministara – istakao je Popović. 
Podsetimo, Dušan Mihajlović demantovao je u intervjuu našem listu da je on pokazivao izveštaj o "Mreži" Stanku Subotiću Canetu, kako je ovaj tvrdio prošle godine u razgovoru za B92. Mihajlović je rekao da je Subotića upoznao zaslugom "prijatelja i saborca iz DOS-a" Vladimira Popovića Bebe. 
– Iako je bio savetnik moje vlade, tu priliku sam dobio tek krajem 2003. godine, zaslugom mog prijatelja i saborca iz DOS-a, Bebe Popovića. On me je jednog dana nazvao i molio da primim njega i njegovog prijatelja čije ime mi nije rekao, a nisam ni pitao jer se radilo o prijatelju mog prijatelja. Ispunio sam Bebinu molbu. Tako me je sudbina spojila sa najbogatijim i najmoćnijim zemljakom. Pričali smo o više tema, pa i o njegovom "istaknutom" mestu u "Beloj knjizi" – objasnio je Mihajlović prvi susret sa Stankom Subotićem. 
On je dodao da Subotić ne razlikuje "Belu knjigu" MUP-a, od izveštaja akcije "Mreža". 
– Ostavimo nešto i za buduće razgovore. Beba je velika tema – rekao je tada za "Politiku" bivši ministar Mihajlović. 
Interesantno je da je televizija B92 demantovala Mihajlovića istog dana kada je objavljen intervju sa njim u našem listu. Ova televizija je, pozivajući se "na pouzdane izvore u policiji", objavila da je Mihajlović pokazao izveštaj o "Mreži" Subotiću. U istoj vesti, B92 se poziva na "više izvora" koji su potvrdili da je Mihajlović dobio izveštaj o akciji "Mreža" početkom 2004, kada je navodno otputovao u Švajcarsku gde ga je Subotiću i pokazao. B92 je zatim, opet se pozivajući na policijske informacije, optužio Mihajlovića da je tom prilikom i tražio od Subotića određenu sumu novca. Ista televizija je na kraju najavila da će se "sutra" (dakle u utorak) detaljnije baviti ovom temom. 
Međutim, javnost je ostala uskraćena za ovo obećanje televizije B92, jer su vesti ove televizije u utorak prošle bez ikakvog pomena Mihajlovića i Subotića, da bi u jučerašnjim vestima objavile izjavu Vladimira Popovića Bebe koji je, moglo bi se zaključiti, njihov glavni izvor kada je reč o švercu cigareta . 
Inače, Stanku Subotiću još nije uručen poziv za saslušanje. Protiv njega je tužilaštvo podnelo zahtev za sprovođenje istrage, ali nije doneto odgovarajuće rešenje istražnog sudije, tako da, uprkos svim napisima u štampi ovih dana, za njim nije raspisana međunarodna poternica.
D. Telesković
-----------------------------------------------------------
Đinđić je Bebina "kolateralna šteta"
Sinoć pred samo zaključenje prvog izdanja "Politike", našoj redakciji dostavljena je izjava Dušana Mihajlovića povodom optužbi koje je na njegov račun izrekao Vladimir Popović Beba. Prenosimo izjavu u celini:
"Javnost je čula pravog autora ove monstruozne ujdurme koja treba da skrene pažnju sa prave teme: efekata akcije "Mreža". Umesto priznanja realizatorima akcije, tema postaje autor obračuna sa ’duvanskom mafijom’. Već viđeno mnogo puta. Bezočnost Popovićevih laži oslobađa me obaveza prema prijateljstvu i zajedničkom radu u vladi. Zato mogu da kažem dva saznanja stečena, istina, po prestanku mandata ministra policije. Prvo mi je pružio sam Popović u svom intervjuu "Statusu", a to je "da je on bio samozvani šef RDB-a i kriminalističke policije, dok sam se ja bavio "čuvarkućama" na mojoj planini. Drugo je mnogo strašnije: Zoran Đinđić i Stanko Subotić su "kolateralna šteta" Bebinog poimanja i obavljanja državnog posla. Ali, Beba je velika tema. O tom-potom. Ostaje mi da poručim da će svoje laži morati da dokaze na sudu – navodi se u Mihajlovićevoj izjavi.

NEVOLjE SA BARONIMA
"Sva velika bogatstva vode svoje poreklo od zločina", tvrdio je Balzak. A kod Krleže, prvi Glembaj bukvalno je priklao jednog trgovca, na putu kroz šumu, da bi došao do početnog kapitala. Ovoga se čovek seti uvek kada uhapse nekog tajkuna ili ga makar pojure – kao ovih dana Stanka Subotića. Nikada se za kratko vreme nije mogao steći baš veliki novac, a da nije nekako prekršen zakon ili da nekome nije naneseno zlo. Tako je bilo i u SAD, u 19. veku. Tamo su tajkune zvali "baroni-razbojnici". 
Iz opisa Rajta Milsa vidi se da su njihove metode pljačke i korupcije bile jednake kao i kod današnjih tajkuna: "Baroni-razbojnici su došli do svojih privatnih kapitala na račun javne imovine: sklapali su sporazume sa železnicom o dobijanju rabata, kupovali cele dnevne listove i potkupljivali njihove izdavače, uništavali konkurentska i dotad nezavisna preduzeća, i u svoju službu uzimali vešte pravnike i popularne političare kako bi preko njih branili svoj interese i čuvali svoje privilegije".
Sa tranzicijom smo i mi dobili svoje Glembajeve, koji su na šumskim raskrsnicama pljačkali prolaznike. Samo što se to kod nas zvalo "poslovanje u uslovima sankcija". Ko je prvi krenuo, prvi se i obogatio. Današnja najveća srpska bogatstva, koja iznose i po četiri milijarde dolara, svoje temelje uglavnom imaju u razdoblju 1991-1995. Ona srednja bogatstva, od stotinak miliona dolara, stvorena su između 1996. i 2000. A ona nešto manja, od po nekoliko desetina miliona dolara, nikla su poslednjih godina. Većina tih brzih i prekomernih bogatstava imalo je za osnovu zloupotrebu. Da bi neko zgrnuo sto miliona dolara, drugih milion ljudi isto tako brzo moralo je postati siromašnije za bar po sto dolara. Mi znamo da smo opljačkani, a oni znaju da to znamo. Zato nas u jedan glas i uveravaju da su svoje bogatstvo zapravo stekli van Srbije. Taj Kazahstan mora da je strašno bogata zemlja kada su svi srpski kapitali tamo napravljeni.
Nevolja sa našim baronima-razbojnicima nije, međutim, u tome kako su došli do blaga. Problem je u tome što neki od njih, zbog nečiste savesti i straha da brzo zarađeno brzo i ne izgube, korumpiraju društvo. Kupuju listove i televizije, partije i poslanike, činovnike i akademike. Žele da svoje ekonomske monopole dodatno potkrepe političkim i medijskim monopolima. A to je mnogo veća opasnost nego što su glembajevski osnovi njihovog bogatstva. Ako se, naime, ta tri monopola objedine – ekonomski, politički i medijski – mi nećemo više biti samo siromašno društvo. Postaćemo društvo nasilja, laži i straha, društvo u kome postoje samo gospodari i njihove sluge.
"Politika" je, 12. novembra 2006, objavila listu od 10 najbogatijih Srba, sve sa njihovim životopisima. To su: Filip Cepter, Milorad Mišković, Bogoljub Karić, Stanko Subotić, Vuk Hamović, Zoran Drakulić, Predrag Ranković Peconi, Miodrag Kostić, Milan Beko i Vojin Lazarević. Treći i četvrti sa ovog spiska danas su u bekstvu. Protiv njih su podignute optužnice zbog mahinacija i prevara. To ne znači, naravno, da su svi sa spiska takvi. Ali, malo ko će se u Srbiji smeti zakleti da je sa Karićem i Subotićem iscrpljena lista ovdašnjih nepoštenih bogataša.
Ono što je, međutim, važnije od toga da li su baš svi sa kriminalne liste u zatvoru jeste: da li je sistem dovoljno jak da svakoga sa te liste sme da pošalje u zatvor? Mnogi misle da nije. Mnogi misle da je već propušten poslednji trenutak i da sada imamo nekolicinu praktično već nedodirljivih ljudi. Oni su se obezbedili i kod političara, i u sudovima, i u medijima. I samo je pitanje vremena kada će iz faze "preventivne kontrole nad delovima sistema" poželeti da pređu u fazu "preuzimanja kontrole nad celim sistemom".
Otuda odgovorna javnost sa posebnom pažnjom prati vrh ekonomske elite i odnos njegovih pripadnika sa političarima. Preskupa kampanja za poslednje izbore svedoči da je taj odnos, kod mnogih partija, postao opasno srdačan. Što je najgore, u toku je privatizacija medija. Neki od najuglednijih mogu lako pasti u ruke ljudima kojima je BK televizija bila model za "korektan odnos medija prema vlasniku". Preovlada li taj model u našim medijima, to što će sledeću srpsku vladu sastavljati neki tajkun ili neki ambasador neće biti najgore što nas može snaći. Najgore je što možda neće biti nikoga više ko bi se usudio da to glasno i kaže.politički analitičar

Pljuskovi i narednih dana
Oluja praćena velikom količinom padavina i gradom, koja je prekjuče zahvatila Srbiju, prouzrokovala je štete poljoprivrednicima u okolini Valjeva, Kraljeva, Kragujevca, Loznice, Smederevske Palanke, Topole, Velike Plane, Arilja, Kosjerića, Aleksandrovca, Trstenika, Bojnika, Leskovca, Kule, Bačkog Petrovca i Sremske Mitrovice.
Prema rečima Đorđa Karduma, pomoćnika direktora Sektora za odbranu od grada Republičkog hidrometeorološkog zavoda Srbije, tom prilikom je na gradonosne oblake dejstvovalo 11 radarskih centara iz 197 protivgradnih stanica, a ispaljene su 524 rakete.
– Ove godine smo već u drugoj polovini maja imali količinu kiše koja je karakteristična za jun. Do sada smo ispalili osam hiljada raketa što je iznad proseka za ovo doba godine, a koje po običaju ispalimo do 10. jula – istakao je Kardum. 
Smenjivanje kiše i sunca nije neuobičajeno za jun, kada je količina padavina najveća i uglavnom lokalnog karaktera, ističe Časlav Stojanović, upravnik Meteorološke opservatorije Beograd.
– Lokalni razvoj oblačnosti sa kratkotrajnim pljuskovima i grmljavinom pratiće nas i narednih dana. Sunce i kiša nas očekuju i za dane vikenda, dok se toplije vreme bez padavina, sa temperaturama iznad 30 stepeni Celzijusovih, prognozira za sledeću nedelju – ističe Stojanović.
Da bi svakog časa imali podatke o intenzitetu i količini padavina, Republički hidrometeorološki zavod Srbije u saradnji sa Javnim komunalnim preduzećem "Beogradski vodovod i kanalizacija", u narednih mesec dana na 20 lokacija na teritoriji Beograda postaviće savremene automatizovane uređaje za merenje padavina.
– Ovaj automatski sistem obaveštavanja o padavinama biće postavljen unutar "kruga" Zemun–Jakovo–Barajevo–Vinča. Podaci koje oni budu emitovali biće značajni pre svega za gradska komunalna preduzeća, javni saobraćaj i štabove za odbranu od poplava i elementarne nepogode ukoliko dođe do velikih padavina. Tako će se Beograd pridružiti malom broju evropskih metropola koje imaju ovakav sistem merenja – objasnio je Stojanović.
J. L.
-----------------------------------------------------------
Potoci poplavili Novi Pazar 
Novi Pazar - Nisu se prošlog ponedeljka, 4. juna, kada su novopazarske ulice bile pod vodom, izlile reke Raška i Jošanica. Ostale su u svojim koritima, ali su zato poplavu izazvali - potoci. Obilna kiša i grad, koji su se sručili na okolna brda i više delove grada, stvorili su bujicu koja je novopazarske ulice pretvorila u prave reke. Voda je jednostavno tražila najkraći put nizbrdo.
Najveće štete izazvao je Jusuf potok u naselju Selakovac, kojem se iz pravca Đurđevih stupova na putu našlo naselje Potok, dok naselje Šestovski potok opet je platilo danak svom imenu.
Šef operativnog kriznog štaba za otklanjanje posledica elementarnih nepogoda Muamer Suljović kazao je da je oštećeno 102 objekta, najviše porodičnih kuća, ali i lokala i radnji. Sada, kada se voda povukla, mehanizacija novopazarskih javnih komunalnih ali i privatnih preduzeća, koje je angažovao opštinski štab, otklanja posledice poplava, ali i opasnosti od mogućih novih obilnih padavina.
Posle prošlogodišnjih poplava, koje su izazvale reke Raška i Jošanica, prošlog leta se radilo na produbljivanju i uređenju rečnih korita i podizanju nasipa na rečnim obalama. Sada se videlo da poplavu mogu da izazovu i potoci, naročito ako su zapušteni i svačim zatrpani. Zato se sada, posle štete koju su izazvale bujice, čiste i prokopavaju potoci da voda ne bi opet tražila kraće puteve preko ulica i dvorišta.
U naseljima Selakovac, Potok i Šestovo ekipe Zavoda za javno zdravlje iz Kraljeva nastoje da hemijskim preparatima otklone opasnost od eventualne infekcije, jer izlivena voda je svašta nosila, a i vreme je toplo i sparno.
S. B.
-----------------------------------------------------------
Poplavljeni podrumi i bunari
Sivac - Veliko nevreme zahvatilo je i Sivac, a snažan vetar praćen izuzetno jakom kišom napravio je velike probleme stanovništvu.
Zbog zapušenih kanala za odvođenje kiše i usled slivanja vode sa viših terena, većina puteva bila je potpuno potopljena.
Visina vode dostizala je i preko pola metra, pa su posebno bili ugroženi bunari i podrumi.
Količina padavina u ovom ataru iznosila je 75 litara vode po kvadratnom metru. Prema rečima meštana, ovakav slučaj nije zabeležen od 2002. godine kada je na Sivac u jednom danu palo 68 litara kiše po kvadratnom metru.
R. C.
-----------------------------------------------------------
Oštećeni putevi
Ljubovija - U azbukovačkom kraju jake kiše proteklih dana uveliko su oštetile veliki broj puteva koji povezuju sela sa opštinskim centrom Ljubovijom. Preduzeće za puteve u Ljuboviji zbog nedostatka novčanih sredstava nije u mogućnosti da ih popravi, pa je Opština Ljubovija uputila zahtev vladi Srbije za pomoć od 15,5 miliona dinara.
U ovom kraju pod zasadom malina je više od 800 hektara i berba i otkup su uveliko počeli. Zbog oštećenih puteva, seljaci maline ne mogu blagovremeno iz udaljenih sela motornim vozilima da odvoze do hladnjača, koje vrše otkup ovog voća.M. M.

"Cunami" u Valjevu
Valjevo – Ne kaže džabe jedna narodna mudrost da se otrov čuva u malim bočicama. Upravo, rečica Ljubostinja, koja se poput zmije proteže kroz gradsku zonu Valjeva, prekjuče iza podneva poput opasnog "cunamija" poplavila je skoro sva naselja duž svog plitkog i neregulisanog korita. U ovoj iznenadnoj i neupamćenoj poplavi, srećom, nije bilo povređenih, a po prvim procenama materijalna šteta će biti velika.Za valjevsku opštinu, sa dosta tankim budžetom, ovo će biti još jedan veliki izdatak, uz onaj koji je krajem maja napravio grad uništivši useve i voćne zasade na više od 1.000 hektara, uz registrovanu štetu od 65 miliona dinara.Inače, prekjučerašnji vodeni talas podivljale rečice Ljubostinje, posle uobičajenog prolećnog pljuska tokom kojeg je palo oko 30 litara kiše po kvadratnom metru, sjurio se od Dušanove, Gučevačke, Pop Lukine i Ulice Selimira Đorđevića noseći sve pred sobom nizvodno prema užoj i široj gradskoj zoni. 
Ipak, najdramatičnije je bilo u naselju "Sretan Dudić" i Pasterovoj ulici, gde je došlo do blokade pešačkog mosta, usled nagomilanog granja i balvana, odakle je voda ubrzano počela da se razliva i prodire u okolne stambene objekte, prodavnice, radionice i kioske. Voda je istovremeno prodrla u dvorište OŠ "Nada Purić", u čijim učionicama je tog momenta bilo 50 osnovaca. Uz pomoć vatrogasaca oni su evakuisani van poplavljene zone. Na vreme su zgradu napustili i mališani iz obdaništa "Naša radost" u naselju Zbratimljeni gradovi, a ekipe vatrogasaca uz nesebičnu asistenciju građana pritekle su u pomoć i jednom starijem čoveku iz poplavljenog podruma u Bolničkom bloku kao i dežurnoj radnici u kiosku za novine u Pasterovoj ulici koji je vodena bujica potpuno okružila. 
Dan posle pokazao je sve posledice protutnjale poplave, posebno u siromašnim domovima, kojih je inače najviše uz korito pomahnitale Ljubostinje. Opštinska komisija za elementarne nepogode juče je izašla na teren i prema prvim procenama štete će ipak biti dosta velike. Naime, vodena bujica je prodrla u više privatnih radionica i radnji, u podrume i druge prostorije u kojima je uništen nameštaj i kućanski aparati, dok je vodena stihija odnela tri putnička automobila, a nekoliko stotina vlasnika će morati da potraži pomoć majstora...
Zbog straha od pojave zaraze na terenu su danonoćno ekipe komunalne službe i vatrogasaca iza kojih će stupiti u akciju epidemiolozi i ovdašnja služba za javno zdravlje. Inače, koliko juče, odmah se nametnulo i pitanje da li je posle jednog jačeg pljuska moralo da dođe do izlivanja rečice i ugrožavanja ljudi i materijalnih dobara. Odgovor na ovo pitanje poodavno znaju svi Valjevci, a on glasi da je Ljubostinja uzela danak zbog neregulisanog plitkog korita i velikog broja malih improvizovanih mostova na ovoj rečici, koji prilikom svakog većeg vodostaja prave mini-brane iz kojih se voda nekontrolisano razliva i plavi. Na ovakve moguće posledice opomenuo je i događaj iz 2001. godine, kada je takođe druga mala valjevska rečica, Obnica, iznenada podivljala i poplavila zgradu Okružnog zatvora iz koje su pritvorenici spasavali glave plivanjem i uspinjanjem na krov.
B. Novović
-----------------------------------------------------------
Bogdanju opet preti klizište
Trstenik - Sela Bogdanje i Medveđa u trsteničkoj opštini pretrpela su veliku štetu od grada, olujnog vetra i velikih padavina. Najviše štete pretrpele su poljoprivredne kulture, a meštani Bogdanja opet strepe od klizišta.
Prošlogodišnje padavine s početka godine izazvale su klizišta koja su oštetila na desetine kuća, pa je država priskočila u pomoć i podigla novo naselje od dvadeset tri kuće na stabilnom terenu, pored puta Kruševac - Velika Drenova.
- Šteta je ogromna. Grad je ubio poljoprivredne kulture u atarima Bogdanja i Medveđe, pa i ljudi izgledaju kao ubijeni. Opštinska komisija za procenu štete od danas će krenuti u procenu, ali je malo para za pomoć. Poljoprivrednici moraju da shvate nužnost osiguranja letine, pa i kuća kod odgovarajućeg osiguravajućeg društva. Vreme je da uvek krivimo nekog drugog, nebo ili državu, a da sami ne preduzimamo ono što se mora - kaže Radovan Radović, predsednik Opštine Trstenik.
R. S.
-----------------------------------------------------------
Bez vode na ulicama
Crvenka - Obilne kiše poslednjih dana nisu zadale veće nevolje meštanima Crvenke. Bez obzira na to što je bilo i provala oblaka, voda se nije zadržavala na ulicama. Poučeni iskustvom iz minule godine kada su mnoge bašte bile poplavljene, u mesnoj zajednici su pokrenuli akciju za čišćenje kanala kojima atmosferska voda otiče u Veliki bački kanal. Istina, kada su padavine obilne, u delu naselja ispod Telečke visoravni, dolazi do zastoja u oticanju vode, a i u centru se neposredno posle kiše stvaraju prava mala jezera, ali i ona brzo nestaju. 
Valja napomenuti da se otvoreni kanali ne čiste redovno i već su obrasli raznovrsnim korovom i barskim biljkama, a u njih se baca svakojaki otpad, pa bi i ne tako velike padavine mogle da donesu nevolje.
M. Arsić
-----------------------------------------------------------
Poplava zbog nebrige
Novi Sad - Provale oblaka i obilne kiše koje su padale proteklih dana nanele su velike štete u prigradskim naseljima Novog Sada. Za poplavljena dvorišta, ulice i prodiranje vode u mnogim podrumima u naseljima Veternik, Futog i Begeč odgovornost leži na meštanima. Jer, kako saznajemo iz razgovora sa njima, velika količina vode nije imala gde da otiče pošto su kanali pored puteva nepažnjom i nemarom zatrpani.
Međutim, kako nam je ispričao Dušan Čolić, penzionisani profesor iz Begeča, tu nije reč samo o nepažnji.
- U ovom naselju još u vremena Marije Terezije prokopani su kanali s obe strane ulica, koje su morali da održavaju vlasnici kuća koje su se graničile sa tim odvodima. Pošto su se vremenom dvorišta zbog deoba placeva usitnjavala, mnogi su se proširivali na uštrb tih kanala. Zatrpavali su ih kako bi ispred kuća dobili kvadrat više, pa sada kada pada kiša voda nema kuda da otiče i u mnogim domaćinstvima se nakon pljuska formiraju omanja jezera. Budući da voda mora negde da otiče, prirodno je što se sliva prvo u podrume pa onda plavi i čitave delove ulica - kaže Čolić. 
Slična situacija je i sa takozvanim atarskim kanalima kojima je voda oticala umesto, u njive, u Dunav. Ti davno iskopani kanali su vremenom zatrpani, a vlasnici njiva uz ove kanale zaorali su ih kako bi proširili svoje imanje. 
- Sete se da im to nije trebalo tek kada im takozvana vodena ogledala poplave useve - priča Čolić i dodaje da bi nebrigu i zatrpavanje kanala država morala da sankcioniše. M. L.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Roditelji tuku decu
"Tucite svoju decu čim primetite da liče na vas", duhovito je savetovao Duško Radović. Da li su naši roditelji bukvalno shvatili ovu pedagošku pošalicu omiljenog gradskog ranoranioca ili zaista smatraju da je batina iz raja izašla, tek – dve trećine očeva i majki u Srbiji fizički kažnjava svoje mališane. 
Osim što ne listaju knjige iz pedagogije, naši roditelji ne slušaju ni savete pedijatara koji objašnjavaju da dojenje treba da bude isključivo oblik ishrane odojčadi do šestog meseca, što za posledicu ima činjenicu da se svega 15 odsto majki opredeljuje za dojenje kao isključivi način ishrane novorođenčadi. Tek svako treće dete u Srbiji pohađa obdanište, a broj romskih mališana koji detinjstvo provode u vrtiću iznosi svega četiri odsto. 
Iako je vakcinacija zakonom obavezujuća, tek svako drugo dete u Srbiji je kompletno i na vreme pelcovano protiv zaraznih bolesti, a broj romske dece koja su dobila vakcine koje život znače iznosi samo 9,2 odsto. 
Ovo su samo neki od brojčano najzanimljivijih i upozoravajućih podataka izvedenih iz istraživanja pod nazivom "Višestruki pokazatelji o stanju i položaju dece i žena u Srbiji 2005–2006. godine", koje je urađeno u realizaciji Republičkog zavoda za statistiku i agencije "Strateški marketing", uz tehničku i finansijsku pomoć Unicefa. 
Kako je na jučerašnjoj konferenciji za novinare istakao direktor Republičkog zavoda za statistiku Dragan Vukmirović, ovo istraživanje urađeno je na uzorku od 9.000 domaćinstava u Srbiji i pružilo je veoma dragocene podatke o svakodnevici dece i žena u Srbiji i životu socijalno najugroženije populacije u našoj zemlji. 
"Naši istraživači su prvi put došli do podataka o broju dece sa smetnjama u razvoju, o stavovima srpskih žena prema nasilju u porodici i o broju mališana koji su prisiljeni na rad. Zahvaljujući ovoj studiji saznali smo da broj dece ometene u razvoju u opštoj populaciji iznosi 11,3 odsto i da je u romskoj populaciji ovaj broj duplo veći, da čak 8,4 odsto žena u opštoj populaciji stupa u brak pre 18. godine i da šest odsto žena odobrava nasilje u porodici. Ako je verovati podacima izvedenim iz ovog istraživanja, 4,4 odsto roditelja prisiljava svoju decu na rad", istakao je Vukmirović. Komentarišući neke od najtransparentnijih rezultata ovog istraživanja, Marija Luiza Fornara, v. d. direktora Unicefa u Srbiji, upozorila je da je stopa smrtnosti romske dece mlađe od pet godina skoro tri puta viša od nacionalnog proseka i da skoro svako četvrto romsko dete ima smetnje u razvoju. Ona je takođe skrenula pažnju na činjenicu da svaka druga Romkinja stupa u brak pre navršenog punoletstva i da svega trećina romskih mališana završava osnovnu školu.

Ensanov leteći ćilim
Novi Pazar – Ensan me poziva da zajedno sednemo na šareni ćilim, koji je rasprostro na zidu male tkačke radionice. Običan tepih s narodnim motivima, kakve viđamo po ruiniranim planinskim kućama na Pešteru, uskoro bi trebalo da – poleti. Ako Ensan protrlja čarobnu lampu i iz nje izleti debeli, logoreični duh i ponudi nam nekoliko kovčega s blagom, uz devojke iz harema kao avans, onda je ovo zaista novopazarska priča iz 1001 noći. 
Stara radionica u maloj kući u Nadgradu ne podseća na hangar u kome pronalazač i tkač tepiha Ensan Salihagić projektuje svoje životno delo, misteriozni leteći objekat izrađen od pešterske vune i iscrtan motivima sandžačkih umetnika. Orijentalni deo Novog Pazara, po čijim se sokacima oseća miris svežih jutarnjih kifli, uskoro može postati svetska atrakcija za avanturiste, šeike, pilote amatere, kupce tepiha i posvećenike neidentifikovanih letećih objekata. Ako uskoro uočite NLO na nebu iznad Novog Pazara i Pešterske visoravni, ne pozivajte kontrolu leta, ne tražite od dežurnih za radarom da podižu ono malo remontovanih "migova" što nam je preostalo, jer letelica izrađena od specijalne vune je zapravo – prototip letećeg ćilima. I, naravno, služi u mirnodopske svrhe, odsek turizam. 
Ali, njegov izumitelj, četrdesetšestogodišnji član Jedinstvenog udruženja pronalazača i inovatora, na čijoj se članskoj karti nalazi lik Nikole Tesle, rezignirano kaže da je njegov spektakularni projekat u zastoju. 
– Da sam narkodiler, kriminalac, ili propalica, možda bih bio i uvažavan. A ovako, dok planiram izradu letećeg ćilima, stižu mi pozivi iz sudova, trpim pritiske da odustanem – priča komandant ćilimske flotile, budući glavni pilot i projektant identifikovanog letećeg objekta, "mejd in" Novi Pazar.
Ensan je od onih ljudi koji su, osim vizionarske "otkačenosti", istovremeno i patriote, pa bi želeo da projekat letećeg ćilima bude podržan od – srpske države. 
Šta muči Ensana i kako mu je palo na pamet da razmišlja o tepihu koji leti i time rizikuje da ga smeste u onu retku kastu pronalazača koji su večno osuđeni da žive na tankoj liniji, između genija i šarlatana.
– Pre dve godine, dobio sam zlatnu medalju na sajmu inovacija u Pitsburgu. Moji čvorovani tepisi krase zgradu vlade Crne Gore i Arhiva Srbije. Za Amerikance sam utkao drvenog "Ujka Sema" u veliki tepih koji sam im isporučio. Dugo sam radio za firmu "Vojin Popović", koja je sada u stečaju. Radili su po mojim inovacijama i duguju mi 115.000 evra. Pošto nemaju toliko novaca, dali su mi plac na periferiji Novog Pazara, kao bednu kompenzaciju. Međutim, Trgovinski sud u Užicu vrši pritisak da vratim plac – priča konstruktor vunenog letećeg objekta, tražeći da, kao preduslov za njegovu priču o letećem ćilimu, naglasimo ogorčenost na pravosudni sistem koji nema razumevanja za kaprice jednog provincijskog pronalazača. 
Dakle, vraćamo se na ćilim. Ensanu je sinula spajdermenska ideja dok je posmatrao titraje paukove mreže. Kako će leteći ćilim vibrirati na nebesima? Ukratko, sunčeva energija će napajati fotoćelije, biće tu i solarnih baterija, helijuma, i svakojakih čudesa...
Ensan ne želi da otkriva detalje tajnog projekta letećeg dvoseda, dimenzija dva sa tri i po metra, koji će putovati na visinama do – 500 metara! Ali, kakve su mere sigurnosti? Šta je garancija da se par sa ćilima neće preseliti u tajne Alahove odaje? Vazdušni dvosed će imati magnetne jastuke, a putnici će morati da na sebe navuku magnetne pantalone. To će biti dovoljno bezbedno – siguran je Ensan. 
"Silazimo" sa običnog ćilima u Ensanovoj radionici. Leteći je još u fazi crteža. Prototip će koštati oko 100.000 evra i njegova izrada će trajati oko dve godine, kada se očekuje da prvi leteći ćilim nadleti Novi Pazar. Ili, možda velelepne hotele u Dubaiju, ako pronalazač izgubi strpljenje i proda svoj nacrt arapskim investitorima. 
Ko će se na kraju domoći nacrta? Ensan, ipak, veruje da će projektanti naše lepše budućnosti uvideti genijalnost njegove vizije i izgraditi etnograd na Pešteru. To je, zapravo, pronalazačev san: novi aerodrom na Pešteru, hoteli sa pet zvezdica na najlepšim pašnjacima, u obliku džinovskih brvnara u kojima žive zaboravljeni stočari i, konačno, stotine ćilima koji nadleću futurističku naseobinu i iz vazduha posmatraju čuvene vašarske trke konja. 
Možda bi Ensan mogao da razmisli o tome da projekat letećih ćilima ponudi gradskim vlastima Beograda i time gužvu sa zakrčenih velegradskih bulevara i uličica preseli u vazdušni prostor. Zamislite samo tu saobraćajnu idilu: polazite na posao pošto ste aktivirali "raketne motore" na ćilimu, nadlećete Ulicu kneza Miloša, Bulevar kralja Aleksandra, ili Terazije, a zatim se mirno prizemite, spakujete ćilim pod mišku i prepustite se lepoti obično, tranzicionog dana. Konačno, i taksisti bi mogli da se presele na nebo.Prijavljujem se kao dobrovoljac na Ensanovom prvom probnom letu.

Osam crnkinja prelazi u pravoslavlje
Čačak – Osam pripadnica Nort Soto plemena u Južnoafričkoj Republici preći će u pravoslavnu veru sledeće nedelje, 17. juna, na sabornom krštenju u hramu Svetog Tome u Johanesburgu, jedinoj bogomolji Srpske pravoslavne crkve na tlu afričkog kontinenta.
To je juče javio jeromonah Pantelejmon Jovanović (34), već pet godina starešina naše crkve na jugu Afrike.
– Prvi put u istoriji Srpske pravoslavne crkve imaćemo priliku, uz blagoslov oca Serafima, mitropolita Johanesburga i Pretorije, da prisustvujemo sabornom krštenju osam pripadnika lokalne južnoafričke zajednice. Biće obavljeno u sklopu svete liturgije koja počinje u 9 sati – poručio je naš kaluđer iz Johanesburga.
Crnkinje se već više od dve godine pripremaju da postanu pravoslavne hrišćanke, najviše učeći o našoj veri od oca dr Stivena Hejsa, sekretara Misije ove Mitropolije, izdavača, istraživača i pisca. Odlazile su na bogosluženja u crkvu svetog apostola Tome, dok su ih srpski sveštenici – jeromonasi iz te bogomolje – više puta posećivali u njihovim domovima, razgovarali i učili ih istinama pravoslavne vere.
Svetoj tajni krštenja u nedelju će pristupiti Džojs Refilve Afane (41), Margaret Tlu Mfela (36), Melita Mfela (19), Valensia Semenia (13), Neria Mfela (10), Moja Johana Mfela (10), Kvapile Sofie Afane (8) i Kabela Tabita Mfela (7).
U krštenju će molitveno učestvovati i članovi naše parohije u Johanesburgu, kao kumovi: Čedomir i Mirjana Đorđević, Živojin i Lada Jovanović, Mirjana Mihaljević, Mile Stojaković, Saša Pavlović i član pravoslavne parohije u Brikstonu (Johanesburg) Andre Vudhaus. Istorijskom događaju za našu crkvu prisustvovaće i troje članova misionarskog tima "Pravoslavnog hrišćanskog misionarskog centra" iz Sjedinjenih Američkih Država, Serafima Karl, Džon Dajamantis i Aleks Gudvin.Pored starešine Pantelejmona, članovi bratstva u crkvi Svetog Tome, podignutoj 1978. godine, jesu jeromonah Naum i jerođakon Serafim.

Formirana avijacijska baza
Lađevci kod Kraljeva – Juče je na vojnom aerodromu u Lađevcima kod Kraljeva formirana 98. avijacijska baza od jedinica koje su do sada imale svoje baze na tri aerodroma. Tako će ubuduće pod komandom novoformirane avijacijske baze biti lovačkobombarderska eskadrila, protivoklopna helikopterska eskadrila, izviđačko-avijacijsko odeljenje, tehnički bataljon i bataljon za obezbeđenje aerodroma.
Prilikom ove svečanosti u Lađevcima načelnik Generalštaba Vojske Srbije general-potpukovnik Zdravko Ponoš se obratio oficirima, vojnicima i gostima među kojima su bili i inostrani vojni predstavnici.
– Formiranjem 98. avijacijske baze završene su organizacione promene u vazduhoplovstvu i protivvazduhoplovstvu. Na redu je obuka za koju će osnovni uslov biti ispravnost vazduhoplova i obezbeđenje goriva za više naleta. Od nacionalnog je značaja ulaganje u remont migova, transportnu avijaciju i helikoptere, a nabavka novih je dugoročni plan – istakao je general Ponoš.
Ratnu zastavu komandantu baze pukovniku Dejanu Joksimoviću predao je ministar odbrane Dragan Šutanovac, koji je obećao da će ova vlada pomoći da naše vazduhoplovstvo dostigne svetske standarde, da će vojska imati tretman kakav zaslužuje i učiniti sve da se oficirima, podoficirima i vojnicima povrati dostojanstvo.Na kraju svečanosti piloti su gostima prikazali deo svojih sposobnosti leteći jurišnim avionima i helikopterima.

"Običan" etnički sukob
Najnoviji napad albanskog mladića na 74-godišnju Srpkinju u centru Prištine peti je napad ove godine na srpski živalj na Kosmetu i još jedan u nizu onih za koje pripadnici međunarodne policije i Kosovske policijske službe i pre završetka istrage tvrde da nisu etnički motivisani. Napadi su se dešavali na četiri različite strane. Prvo se dogodio incident u kome su brutalno pretučeni članovi porodice Simić iz Babinog Mosta. Potom je u Kosovskoj Mitrovici ranjena Milica Delević (međunarodna policija je tvrdila da ni to nije etnički motivisan napad). Zatim je više od stotinak policajaca iz zloglasnog albanskog odreda "Rose" sa čak 35 blindiranih automobila uletelo u Štrpce i provalilo u kuću direktora Šumskog gazdinstva Milana Mirkovića. Zbog anonimne dojave da Mirković ima oružje (pronašli su mu lovačku pušku za koju kao šumar ima urednu dozvolu) albanski policajci četiri sata su tukli Milana i njegovu dvojicu sinova Nikolu i Jovana pred Milanovim unučetom, koje je vrištalo i ukrajinskim vojnicima Kfora koji su celu stvar mirno posmatrali. Poslednji u nizu zabeleženih napada na Srbe desio se na benzinskoj pumpi u mestu Ćerane kod Peći, kada je, dok je stajao u redu za gorivo, pretučen Ranko Zdravković iz Goraždevca.
Prekjučerašnji napad na Srpkinju u Prištini dogodio se u momentu kada je tenzija podignuta zbog odlaganja odluke o statusu Kosmeta i posle zapaljivih izjava američkog predsednika u Tirani. 
Iako su predstavnici KPS pokušali i ovaj napad na Srbe da predstave kao običnu "komšijsku svađu", malo je onih koji bi prihvatili kao verovatnu tvrdnju o sukobima Srba i Albanaca na Kosmetu koji nisu etnički motivisani.
U to ne veruje ni predsednica Fonda za humanitarno pravo Nataša Kandić, koja je rekla da "ima ozbiljnih indicija da je ovaj napad etnički motivisan".
"Sa stanovišta ljudskih prava, za sukobe u kojima učestvuju ljudi različitih nacionalnosti, čak i ako su potaknuti koristoljubljem, može se osnovano sumnjati da su etnički motivisani. U ovim uslovima čak i kada bi se dokazalo da je sukob potaknut koristoljubljem, na primer, mora se sumnjati u etničku motivisanost. Uostalom, može se pretpostaviti da bi taj mladić bio sigurno tolerantniji da je u pitanju bila starica albanske nacionalnosti", kaže Nataša Kandić.
U "neutralnost" ovog «komšijskog sukoba" ne veruje ni Sonja Liht, predsednica Fonda za političku izuzetnost. Kada je čula ovu vest i obrazloženje portparola KPS-a ona se, kako kaže, prvo zapitala kakvog razloga bi to dvoje mogli da imaju za svađu.
"Kada se posvađaju mlad čovek i starija osoba to se dešava ili zato što je ta mlada osoba agresivna ili zato što ta starija osoba nekakvim svojim ponašanjem, koje se može okarakterisati kao "džangrizavost" ili bezobrazluk, isprovocira svađu. Ali, teško je zamisliti da je Srpkinja u Prištini bila bezobrazna", kaže Sonja Liht.
Za predsednicu Fonda za političku izuzetnost neprihvatljivo je i obrazloženje KPS-a da se radi o komšijskoj svađi izdato odmah posle incidenta, pre nego što je istraga sprovedena, pa mu, dodaje, ne treba verovati. 
"Srbi nisu dobrodošli u Prištini, a nervoza zbog odlaganja rešenja statusa raste i ispoljavaće se na ovakve načine", kaže Liht.
Ona podseća da je Evropski parlament tražio od Srbije da sukobe između osoba različite nacionalnosti u Vojvodini, bez obzira na povod, tretira kao etničke sukobe, i dodaje da "ono što važi za Vojvodinu, mora da važi i za Kosovo".
Da su poslednji događaji u vezi sa Kosovom uticali na porast napetosti u pokrajini smatra i Vuko Antonijević, predsednik Koordinacionog centra za Kosmet, koji izjavu Eljšanija kvalifikuje kao "više nego ciničnu". I on , kao i Dragan Velić, predsednik Srpskog nacionalnog veća Kosova i Metohije, tvrdi da napadi na Srbe nemaju nikakav drugi motiv do nacionalne netrpeljivosti. U prilog tome, podsećaju na činjenicu da u Prištini, iz koje se od dolaska vojne i civilne misije u leto 1999. iselilo više od 40.000 Srba, sada živi tek pedesetak. 
B. RadomirovićD. Matović
-----------------------------------------------------------
Uhapšen napadač na Srpkinju
"Policija ne isključuje mogućnost etničkog napada", iako je portparol KPS-a pre istrage tvrdio da se radi o običnoj komšijskoj svađi 
Kosovska Mitrovica, Priština - Pripadnici Kosovske policijske službe uhapsili su preksinoć Albanca B. A. (18), koji je osumnjičen da je nekoliko sati pre toga u centru Prištine pretukao Srpkinju, Vukosavu Ivanović (74) i polomio joj nos. Njemu je, po naredbi tužioca, određen 72-časovni pritvor, a po isteku pritvora tužilac će odlučiti da li će uhapšenom biti produžen pritvor ili će mu u brzom postupku biti izrečena kazna.
Ranko Stanojević, portparol Kosovske policijske službe u Prištini, podseća da se napad dogodio u utorak nešto pre 17 sati kada je osumnjičeni B. A. posle verbalnog sukoba na ulazu u baraku (koja se nalazi nedaleko od stadiona u centru Prištine i u kojoj žive Albanci i Srbi) nasrnuo na Vukosavu Ivanović. Posle ukazane pomoći u Kliničko-bolničkom centru u Prištini Vukosava je puštena na kućno lečenje, a pripadnici policije je redovno posećuju. U KPS-u kažu da je to zbog detaljnije istrage. 
Vukosava Ivanović je, kako prenosi agencija Beta, novinarima juče ispričala da je sve počelo tako što joj osamnaestogodišnji Albanac nije dozvolio da uđe u sobu.
"Kada sam ga upitala da li on hoće da uđe u moju sobu ili ja, on me udario i ničega se više ne sećam", kaže Vukosava.
U KPS-u , čiji je portparol Veton Eljšani odmah nakon incidenta izjavio da napad nije etnički motivisan, tvrde da je Vukosava tražila od mladića da ne prolazi kroz ista vrata kao i ona i da je on, potom, udario i polomio joj nos. 
Ranko Stanojević, međutim, kaže da "policija ne isključuje mogućnost etničkog napada, ali u ovom trenutku to sa sigurnošću još ne može da se kaže, s obzirom na to da policajci još rade na utvrđivanju detalja. Ukoliko se bude potvrdilo da je napad etnički motivisan onda će se i spor kao takav voditi".
Stanojević je za "Politiku" potvrdio i navode Vukosave Ivanović da je do sada nekoliko puta policiji prijavljivala da su je uznemiravale komšije Albanci. KPS je evidentirao da je ona u dva navrata prijavljivala pretnje, a jednom i krađu.
"Vrlo često komšije Albanci vrše nuždu ispred mojih ulaznih vrata, pljuju me i imitiraju krave kada prolazim zajedničkim dvorištem. Ne mora niko da me voli, samo da me više ne biju", rekla je Vukosava Ivanović novinarima, koji su je juče posetili u njenoj sobi. 
Vukosavi Ivanović je 1999. godine srušena porodična kuća u centru Prištine prilikom bombardovanja NATO-a zgrade stare pošte.
Do dolaska međunarodnih vojnih snaga na Kosovo živela je u hotelu "Kosovski božur", a u sobu u radničkim barakama koje se nalaze pored policijske stanice uselila se iz bezbednosnih razloga.
U barakama pored napadnute starice žive samo još dve Srpkinje. Vukosava, kako priča Stanojević, deli sobu sa Živkom Lukić. Sa nekoliko albanskih porodica one zajedno koriste ulaz, hodnik i toalet. 
"Mogućnost komšijskih razmirica zato je veoma velika", dodaje Stanojević.
Vukosava Ivanović je jedna od pedeset Srba koji su do dolaska Kfora i Unmika živeli u ovim radničkim barakama. Sada živi od invalidske penzije svoga muža i jedva sastavlja kraj s krajem. U sobi nema ni televizor, pa ni najjeftiniji radio-aparat. Niko joj ne pomaže, a prestala je da dobija i humanitarne pakete od Crvenog krsta.
"Prištinom se krećemo, kada moramo, gotovo nečujno. Ne razgovaramo jer nikada ne znaš kako će Albanci reagovati kada čuju srpski jezik", rekla je Vukosava novinarima. B. R. i agencije

Dulić: Uskoro o Ustavnom sudu
Predsednik srpskog parlamenta Oliver Dulić očekivao je, kako je rekao, da mu u toku jučerašnjeg dana od predsednika Srbije Borisa Tadića stigne predlog kandidata za sudije Ustavnog suda i najavio konsultacije sa šefovima poslaničkih grupa da bi i Narodna skupština utvrdila svoj predlog kandidata. Prema Dulićevim rečima, time bi se stekli uslovi da parlament izabere deset od potrebnih petnaest članova Ustavnog suda na narednoj sednici i tako omogući rad ove institucije. Preostalih pet članova treba da imenuje opšta sednica Vrhovnog kasacionog suda koji još nije formiran.Pitanje izbora sudija Ustavnog suda, pokrenuo je, ponovo na jučerašnjoj sednici parlamenta, Vladan Batić (DHSS), upozorivši Dulića da je "besmislena bilo koja rasprava o bilo kojem zakonu dok nemamo Ustavni sud". 
Batić je predložio Duliću da odmah obavi konsultacije da bi se izabrale sudije Ustavnog suda sa "kvota predsednika Srbije i skupštine, a iz kvote Vrhovnog kasacionog suda, koji sada nemamo, biraćemo ih na jesen". Dulić mu je odgovorio: "Izbor sudija Ustavnog suda biće na nekoj od narednih sednica, dobili smo predloge kandidata za sudije Ustavnog suda, tako da ćemo vrlo brzo stvoriti uslove da sud počne da radi". Međutim, Dulić je novinarima posle toga objasnio da je razgovarao sa predsednikom Borisom Tadićem i da njegov predlog kandidata očekuje u toku dana.
Dulić nije precizirao kad će biti održana ta sednica, ali je istakao da će se "sva kadrovska pitanja, čije rešavanje nalaže Ustavni zakon, naći na jednoj sednici". Prema njegovim rečima, budžet ima prednost u odnosu na sve ostalo, jer mora biti usvojen do 30. juna "kako bi građani mogli da primaju plate, penzije i sve ostalo". Dulić je očekivao, kako je rekao, da mu toku jučerašnjeg dana stignu i predlozi kandidata za izbor zaštitnika građana, poverenika za informacije i za državnu revizorsku instituciju.
Tomislav Nikolić, šef poslaničkog kluba, kazao je da ne zna ništa o konsultacijama za izbor sudija Ustavnog suda i dodao da će sačekati prvo da vidi da li će poslaničke grupe imati pravo da predlažu kandidate sa kvote Narodne skupštine. Nikolić, međutim, smatra da će "ovo biti Ustavni sud koji će sačinjavati DS i DSS, a možda još neko iz malih stranaka štrpne neko mesto".
M. Č.

Imunitet za zaštitnika građana
Poslanici Narodne skupštine Srbije usvojili su juče izmene zakona o zaštitniku građana, slobodnom pristupu informacijama od javnog značaja i državnoj revizorskoj instituciji. Time su stvoreni su uslovi za izbor čelnika tih institucija, što je obaveza propisana Ustavnim zakonom.Prema usvojenim izmenama, zaštitnik građana, poverenik za informacije i državna revizorska institucija biraće se i razrešavati apsolutnom većinom u parlamentu, dakle sa 126 glasova. Jedna od zakonskih novina jeste i to što će zaštitnik građana i njegovi zamenici imati imunitet kao i poslanici. Značajna novina jeste i to što će poverenik za informacije moći da pokreće postupak za ocenu ustavnosti i zakonitosti akata.
Pre glasanja o zakonima, poslanici su završili raspravu o amandmanima na pomenute zakone, koju su iskoristili, između ostalog, i za to da utvrde ko želi i kako da od Srbije napravi partijsku državu, šta radi "drumska, ovčarsko-kablarska mafija" i kako radi RTS.
Vladan Batić (DHSS), insistirao je na početku sednice da Oliver Dulić, predsednik parlamenta, obavesti poslanike o čemu je, prethodnog dana, razgovarao sa Aleksandrom Tijanićem, generalnim direktorom RTS-a i "da li je tema bila ukidanje TV prenosa, ili njihovo redukovanje, limitiranje..." Dulićev odgovor da je sa Tijanićem pričao o unapređenju prenosa skupštinskih zasedanja, pokrenuo je mini-debatu o Tijanićevom i o radu RTS-a. Rajko Baralić (SPS) rekao je da je on član Programskog odbora RTS-a, a da obaveštenja o programskoj koncepciji dobija iz medija, pa "ukoliko tako nastavite, sa zadovoljstvom ću podneti predlog da se izmeni zakon i ukine TV pretplata".
Radikalski amandman, prema kojem bi mandat povereniku za informacije, umesto sedam, trajao četiri godine, inicirao je dužu raspravu o tome kako se pravi partijska država. Momir Marković (SRS) objasnio je da nema nikakvog razloga da mandat povereniku za informacije traje duže nego poslanički i "svi drugi mandati". U predlogu izmena zakona predviđeno je da "ako isto lice ponovo bude birano za poverenika, pre isteka mandata, mandat mu prestaje po isteku sedam godina od prvog izbora i može biti biran još jednom", što su radikali ocenili kao prilagođavanje zakona liku aktuelnog poverenika Rodoljuba Šabića. Radikali su, takođe, optužili vlast da želi da postavi "svog čoveka , koji će voditi računa o interesima onih koji su za njega glasali".
Tomislav Nikolić, zamenik predsednika SRS-a, predložio je, teorijski, da za poverenika bude izabran Miloljub Albijanić (G17 plus), koji to "može da radi, ali posle četiri godine biće izbori, njegova stranka neće biti u parlamentu i ko će onda da trpi Albijanića u idućem mandatu. "Nikolić je dodao: "Mislili smo da vam predložimo da svaki saziv parlamenta bira poverenika. Kako bi, na primer, radikalska vlada sarađivala sa poverenikom iz G17 plus – nikako. Samo da mi se obrati, reći ću mu, beži bre Mićo, ti za mene nisi poverenik".
Vesna Pešić (LDP), založila se, međutim, da i povereniku, ali i ombudsmanu i revizoru mandati traju duže od mandata skupštine, zato "što oni moraju biti potpuno nezavisni od politike i stranaka". Pešićeva je dodala da je "glupo govoriti da ministar mora da bude stručnjak, jer ne mora, ali zato je tu stručna administracija". Nikolić joj je odgovorio da je to što ona priča "lepa bajka" i upitao: "Gde ste bili 5. oktobra kad ste rasturili 300.000 zaposlenih, kada vam je smetala politička pripadnost. Gde ste bili kada su vam najlepše ptičice pevale i mirisalo cveće u Meksiku? Jeste li to bili ambasador kao stručni, ili kao partijski kadar. Pa, kao partijski, naravno". On je Pešićevoj rekao i: "Vi ste stvorili partijsku državu, zapad je sa vama na stalnoj i otvorenoj vezi". Ona je njemu odvratila: "Kako mislite da neko mora da bude na vezi, pa mi Buš govori šta ću da kažem? Verujte malo više u građane, da nisu ni sa kim na vezi, već da imaju svoje mišljenje".
-----------------------------------------------------------
Izabrane delegacije
Skupština je juče, posle nekoliko krugova konsultacija, konačno izabrala devet delegacija za međunarodne institucije (Parlamentarna skupština Saveta Evrope, PS OEBS-a, NATO...) Međutim, delegacija za Parlamentarnu skupštinu Saveta Evrope, ipak, neće imati predstavnika LDP-a, jer je povučen predlog da Čedomir Jovanović, lider te stranke, bude zamenik člana delegacije. Da podsetimo, i ranije je Jovanoviću nuđeno mesto zamenika člana, ali on na to nije pristao. Mesto u delegaciji za PS SE, na kojem je LDP insistirao, bio je jedan od razloga što delegacije nisu ranije izabrane.M. Čekerevac

Mirović optužen za zloupotrebu funkcije
Novi Sad – Opštinsko tužilaštvo u Novom Sadu optužilo je direktora Zavoda za izgradnju grada i funkcionera Srpske radikalne stranke Igora Mirovića za zloupotrebu službenog položaja prilikom izvođenja radova na deonici magistralnog puta Novi Sad – Beograd, kod Kaćke petlje.Naime, na deonici koja se nalazi na samom početku autoputa za Beograd deset privatnika prošle godine zakupilo je gradsko građevinsko zemljište za milionske sume. Zemljište je kupovano preko ZIG-a, pa su pojedini privatnici na parcelama već izgradili poslovne objekte, a jedan od najatraktivnijih placeva površine 72 hektara prodat je "Merkuru" iz Kranja u Sloveniji.
Posle prodaje te parcele ZIG je bio obavezan da to zemljište komunalno opremi, odnosno da do te, ali i ostalih  parcela, dovede priključke za struju i vodu. Pošto su kupci zahtevali od prodavca da ispuni ugovorene obaveze, ZIG je, kako se navodi u optužnom predlogu, bez prikupljene potrebne dokumentacije i dozvole počeo da gradi instalacije.
Kanal za podzemnu struju prošao je kroz jednu privatnu parcelu, ali je zaustavljeno kopanje ispred druge parcele, koja pripada Živku Milutinu, jer ZIG nije hteo sa njim da reši pravno-imovinske odnose.
– Pokušao sam u nekoliko navrata sa ZIG-om da rešim taj pravni problem. Međutim, nakon što je finansijski veštak, kojeg je angažovao upravo ZIG, moje zemljište procenio na 26 miliona dinara, Mirović nije želeo da mi isplati tu sumu. Odbili su i da mi u zamenu za moju parcelu, koja je za njih očigledno atraktivna, daju drugu podjednako vrednu. Više me ne interesuje ni njihov novac, ni drugi plac, pa sam zatražio pomoć od suda – izjavio je juče za "Politiku" Živko Milutin. 
U međuvremenu, u celu priču se umešalo i Ministarstvo za infrastrukturu i ministar Velimir Ilić. On je februara ove godine, kao ministar za kapitalne investicije, naložio ZIG-u da na pomenutoj deonici obustavi sve započete radove i ukloni ilegalne priključke. Nedavno je i građevinska inspekcija, postupajući po nalogu ministra Ilića, postavila branike na desnoj deonici autoputa čime je direktno zatvorila sve poslovne objekte na Kaćkoj petlji.
Prozvani direktor ZIG-a Mirović ovaj tužbeni predlog ocenio je kao spregu Opštinskog tužilaštva i Živka Milutina. 
– Taj čovek nas već godinu i po ucenjuje da kupimo njegovu parcelu mimo tržišnih uslova – izjavio je novinarima Mirović, koji je i poslanik u vojvođanskoj skupštini. On je dodao da jedva čeka suđenje gde se neće braniti već – napadati.
Komentarišući prekid radova on je kazao:
– Prilikom radova došlo je do odstupanja od jednog metra, posle čega je ZIG raskinuo ugovor sa "Elektrovojvodinom" – kazao je on napominjući da ZIG ima navodno odobrenje za postavljanje vodovodnih i elektroinstalacija.
Međutim, optužni predlog je obuhvatio i Mirka Blaževića, tadašnjeg direktora "Elektrovojvodine". On se tereti da je sa ZIG-om potpisao ugovor o stvaranju uslova za priključenje na distributivni sistem "Elektrovojvodine", iako nije postojalo odobrenje za izgradnju, čime je prekršio Zakon o građevinarstvu.
-----------------------------------------------------------
Licitacija pod nejednakim uslovima
Podsećanja radi, i prodaja zemljišta kod Kaćke petlje bila je osporavana i pretio je međudržavni skandal između Srbije, Hrvatske i Slovenije.
Naime, za licitaciju je tada, pored "Merkura", bila prijavljena i zagrebačka firma "Pevec". Međutim, pet minuta uoči početka licitacije šef obezbeđenja ZIG-a Boško Škrbić, inače odbornik SRS u Skupštini Novog Sada, sačekao na ulazu vlasnika zagrebačke firme Zdravka Pevca i direktora te kompanije za Srbiju Milenka Markovića iz Beograda, i "zamolio" ih da dođu u njegovu kancelariju.
– Tamo nas je gospodin Škrbić bukvalno zaključao, ne puštajući nas da odemo dok licitacija ne prođe, iako smo dan ranije predali neophodnu dokumentaciju da učestvujemo u javnom nadmetanju i uplatili 88 miliona i 190.000 dinara, odnosno milion evra, što je bio uslov. "Merkur" je kupio zemljište za samo jedan evro više od početne cene po kvadratu – za 73, a bila je 72 evra, što dovoljno govori zašto smo bili zaključani – istakao je tada u pisanoj izjavi za "Politiku" Pevec i dodao da će se obratiti sudu i pokušati da zaštiti svoje interese.M. Laketić

Srbija se vratila na evropski put
Specijalno za "Politiku" od dopisnika TanjugaBrisel, 13. juna – Posle pauze od 13 meseci, Srbija i Evropska komisija su juče nastavile pregovore o sporazumu o stabilizaciji i pridruživanju (SSP), u prisustvu evropskog komesara za proširenje Olija Rena i potpredsednika Vlade Srbije Božidara Đelića, koji su ocenili da je reč o "veoma važnom danu" za put Srbije ka EU. Pregovori su nastavljeni zvaničnom rundom, tokom koje su prvi put pokrenute teme unutrašnjih poslova, pravosuđa i bezbednosti.
"Veoma sam srećan što se Srbija vratila za pregovarački sto i na evropski put (...) SSP je ključan korak u odnosima EU i Srbije, a njegova primena ulaznica za dalje integracije", izjavio je Ren, posle otvaranja nove runde pregovora, i naglasio da je nastavak pregovora posledica "konkretnih akcija nove vlade Srbije".
Ren je ponovio da je uslov za potpisivanje SSP "puna saradnja s Haškim tribunalom koja će dovesti do hapšenja i isporučenja svih preostalih optuženika".
Đelić, koji je i šef srpskog pregovaračkog tima, ocenio je da je cilj Srbije da "u narednih nekoliko meseci okonča pregovore i parafira sporazum", te da do kraja 2008. postane kandidat za članstvo u EU.
On je najavio da će Vlada Srbije sprovesti ekonomske reforme koje će dati "snažan oslonac" primeni SSP, da će krajem meseca usvojiti budžet "s veoma malim deficitom", te da očekuju godišnju inflaciju u Srbiji od šest odsto.
"Imamo dobru šansu da zaključimo sporazum do kraja ove godine, i onda preostaje mnogo posla da se uradi da se ostvari naš cilj – da dobijemo status kandidata", naglasio je on.
"Neće biti lako postići taj cilj, ali sam uveren da imamo politički, ekonomski i ljudski kapacitet da ga postignemo", dodao je potpredsednik srpske vlade.
On je istakao da Srbija želi da spoji svoje "najbolje i najumnije ljude zarad evropskog napora, da bi u rekordnom roku ostvarila napredak s obzirom na to što puno kasni u procesu pridruživanja u odnosu na ostale zemlje regiona".
"Potrebno je da ih stignemo i moramo da učinimo maksimum da bismo to postigli", naglasio je Đelić.
Odgovarajući na pitanje novinara, Ren i Đelić su se dotakli i teme Kosova i Metohije, za koje su obojica utvrdili na nije povezana za proces evropskih integracija Srbije.
"Evropski kolosek – odnosno SSP – i kosovski kolosek – odnosno rešavanje statusa – jesu dva odvojena procesa", izjavio je Ren.
On je istakao da se proces SSP vodi u saradnji sa EU, a da se proces rešavanja statusa Kosmeta nalazi u Savetu bezbednosti UN.
"Ne bi bilo fer očekivati od Srbije ustupke po pitanju Kosova da bi se našla na evropskom putu", naglasio je Ren.
Evropski komesar je, međutim, ocenio da se od Srbije očekuje "konstruktivan" pristup u, kako je rekao, završnici kosovskog statusnog procesa, te da očekuje od Srbije da poštuje "odluke na osnovu rezolucije Saveta bezbednosti UN".
"Važno je da Srbija bude opredeljena za dobrosusedstvo, za regionalnu saradnju i za poštovanje međunarodnih obaveza", istakao je on.
Đelić je istakao da u Srbiji postoji "nacionalni konsenzus o miroljubivoj odbrani teritorijalnog integriteta zemlje".
U kosmetskom kontekstu, novinare su interesovali i srpsko-ruski odnosi, kao i to da li će Beograd favorizovati ruske kompanije u procesu privatizacije. Đelić je odgovorio da će se privatizacija odvijati kroz "međunarodne tendere, otvorene za sve i da neće biti favorizovanja". "Mi svakako veoma cenimo ruski stav, i pružićemo pun pristup privatizaciji na istoj osnovi kao i svim ostalim investitorima", naglasio je on.
Ren je ocenio da je takav Đelićev stav u skladu sa evropskom perspektivom Srbije, i da "svi žele dobre odnose s Rusijom".
"Važno je, međutim, da se ne ugušite kada zagrlite prijateljskog velikog medveda", upozorio je Ren, aludirajući na sve bliže odnose Beograda i Moskve.
Aleksandar Mitić
-----------------------------------------------------------
Koštunica: Prilika da EU pokaže da ima partnerski odnos
Predsednik Vlade Srbije Vojislav Koštunica ocenio je da nastavak pregovora o sporazumu o stabilizaciji i pridruživanju predstavlja dobru priliku da EU jasno pokaže da ima partnerski odnos prema Srbiji, što podrazumeva puno poštovanje njenog suvereniteta i teritorijalne celovitosti. "Zato očekujemo da EU saglasno principu ravnopravnosti svih evropskih država podrži zahtev Srbije da se mora poštovati Povelja UN koja garantuje nepovredivost granica svih međunarodno priznatih država", navodi se u saopštenju premijera Koštunice. Srbija od EU, prema njegovim rečima, očekuje i puno poštovanje Rezolucije 1244 koja je obavezujuća za sve vlade država članica UN i koja izričito potvrđuje da je Kosovo i Metohija integralni deo Republike Srbije. "Već više puta je Vlada Srbije saopštila da će u procesu evropskih integracija ispunjavati sve opšteprihvaćene evropske standarde, ali istovremeno snažno insistiramo da EU poštuje naše međunarodno priznate granice i da je Kosovo i Metohija neotuđiv i sastavni deo teritorije Srbije", navodi se u saopštenju premijera Koštunice.Tanjug

Buš o žrtvama komunizma
Od našeg stalnog dopisnikaVašington, 13. juna – U centru Vašingtona postavljen je spomenik globalnim žrtvama komunizma, najistrajnijeg američkog ideološkog protivnika prošlog veka. Otkriven je juče, na 20-godišnjicu poruke Ronalda Regana Mihailu Gorbačovu da ukloni Berlinski zid, što se ovde tretira kao proročanski nastup jer je dve godine kasnije razoren taj simbol podvojenosti u Evropi, da bi potom, pobedom Zapada nad Istokom, bio okončan i dugi hladni rat.Učestvujući na prigodnoj svečanosti pred spomenikom, nadomak zgrade Kongresa, šef Bele kuće Džordž Buš je podsetio na traume prošlosti da bi upozorio na rastuće rizike sadašnjosti i budućnosti. Kao pouku iz hladnog rata on je izvukao da je "sloboda dragocena i da se ne dobija na poklon, već da se zlu mora suprotstaviti", da bi kao novo "zlo, slično komunizmu", označio "terorizam i islamski radikalizam", koji "takođe iskazuju ubistvenu ideologiju preziranja slobode, guše razlike u mišljenjima i imaju ekspanzionističke ambicije zarad ostvarivanja totalitarističkih ciljeva".
Pred nekoliko stotina okupljenih među kojima su bile i diplomate pojedinih zemalja gde su nekada vladale komunističke partije, Buš je izrazio uverenje da će i sada kao nekada "sloboda pobediti tiraniju i teror". Iskazao je i nadu da se "više neće ponoviti" strahote prošlog stoleća i da "budući američki predsednik neće stajati na mestu, sličnom ovom, da bi posvetio spomenik milionima žrtava ekstremista i radikalnih elemenata 21. veka".
Preneo je, takođe, računicu po kojoj su komunističke vlasti odgovorne za smrt oko 100 miliona ljudi širom planete. Naveo je niz primera takvih stradanja u vreme Josifa Staljina, Mao Cedunga, Pola Pota i drugih levičarskih diktatora bivše Istočne Evrope, Azije pa i Afrike, priključivši im i sadašnja stradanja begunaca sa Kube… U objašnjavanju značaja spomenika, Buš se pozvao i na češkog pisca Milana Kunderu "koji je svojevremeno borbu protiv komunizma opisao kao borbu pamćenja protiv zaborava".  
Novim vašingtonskim memorijalnim kompleksom dominira "Boginja demokratije", oko tri metra visoka, bronzana statua žene sa uzdignutom bakljom. Izradio ju je kalifornijski vajar Tomas Marš, po uzoru, kako se navodi, na papirnu skulpturu koju su, nalik njujorškoj Statui slobode, načinili demonstranti čiji su protest 1989. na pekinškom trgu Tjenanmen ugušile kineske vlasti.
Izgradnja memorijalnog kompleksa je naložena zakonom još 1993. U izgradnju je uloženo oko milion dolara. Među glavnim donatorima su bili, kako piše "Vašington tajms", vlasti Tajvana i Amerikanci poreklom iz Vijetnama.
Spomenik nastradalima u komunizmu je znatno skromnijih dimenzija nego ovdašnji posvećeni ubijenima u holokaustu, poginulima u Drugom svetskom ratu, Vijetnamskom i ratu u Koreji, primećuje "Vašington post". Uz ocenu – da je jučerašnja ceremonija sugerisala da je "nedovoljno sećanje na žrtve levičarske ideologije i da je nedovoljan otpor novim ideologijama kakav je radikalni islam".
Hroničari podsećaju da je prilikom starta svog drugog predsedničkog mandata Buš najavio da će SAD nastaviti da "unapređuju demokratiju u svim nacijama i kulturama, s ciljem da uklone preostale tiranije". U međuvremenu, dodaje se, u Iraku, zamišljenom da bude rasadnik demokratije po Bliskom istoku, rat se razbuktao, zaoštrio situaciju u celom regionu i doveo do izbornog poraza Bušovih republikanaca, tako da je nadmoć u parlamentu prešla u ruke demokrata, opozicionih Beloj kući.
M. Pantelić
-----------------------------------------------------------
Još o Bušovom satu
Poseta Džordža Buša Albaniji u Srbiji će ostati upamćena pre svega po njegovoj izjavi da Kosovo treba da bude nezavisno u što skorijem mogućem roku. Međutim, čini se da će u ostalom delu sveta ta poseta ostati upamćena po tome što je američkom predsedniku u Albaniji navodno ukraden ručni sat, i to dok se šetao kroz razdraganu masu ljudi u jednom gradiću blizu Tirane. 
Uprkos demantijima Bele kuće i zvanične Tirane, mediji širom sveta su preplavljeni špekulacijama da je čovek s verovatno najboljim obezbeđenjem na svetu ostao bez, tvrdi se, jednog od svojih omiljenih časovnika. 
Na video-snimcima Bušove šetnje kroz gomilu razdraganih ljudi u mestu Fuše Kruje u nedelju, jasno se vidi da američki predsednik na levoj ruci ima crni sat – koji je tokom rukovanja u jednom trenutku nestao. "Sat nije ukraden. Stavljen je u njegov džep, a verujem i da su mediji koji su pregledali snimak rukovanja došli do istog zaključka. Prema tome, sat nije ukraden – predsednik ga je stavio u džep i on je bezbedno vraćen kući", izjavio je portparol Bele kuće Toni Snou. 
Pokušavajući da reši misteriju Bušovog sata britanski Bi-Bi-Si je pozvao u pomoć mađioničara i stručnjaka za džeparenje Dejvida Bonsala.
"Moje profesionalno mišljenje je da je sat ukraden. Ako pogledate snimak na internet-sajtu Jutjub, u 57. sekundi snimka se vidi meni veoma poznat pokret kojim je Bušu sat skinut s ruke. Ta tehnika je relativno jednostavna – svako može da je nauči za nekoliko meseci", kaže Bonsal. 
S. R.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Evropa protiv jednostranih poteza
Ako u Savetu bezbednosti UN ne bude usvojena rezolucija na osnovu plana Martija Ahtisarija, to će samo usporiti, ali ne i zaustaviti nezavisnost Kosova, u privatnim razgovorima tvrde američke diplomate, uverene da bi njihovi saveznici u Evropi priznali deklaraciju o nezavisnosti koju bi donela skupština u Prištini. Bilateralnim priznanjima bi tako, smatraju oni, Kosovo jednog dana dobilo pravo da postane i član Ujedinjenih nacija. 
Tom planu i najavi Vašingtona da će priznati nezavisnost srpske pokrajine usprotivila se Italija, čiji je ministar spoljnih poslova 
Masimo d′Alema juče izjavio da treba nastaviti rad na traženju konsenzusa. U intervjuu za albansku televiziju "Njuz 24", D′Alema je ponovio da Italija podržava plan Martija Ahtisarija o nadgledanoj nezavisnosti, rekavši da taj plan nema alternativu. "Pre nego što se krene na ′Plan B′ za Kosovo – ka jednostranom nametanju odluka i scenarijima koji bi neizbežno izazvali sukobe, mislim da treba nastaviti rad na traženju konsenzusa", rekao je italijanski ministar, založivši se za veću ulogu Evropske unije, koja, rekao je, mora da nastupi "jednoglasno" u Savetu bezbednosti da bi njena kosovska misija dobila pravnu osnovu. 
Da takve pravne osnove neće biti, odnosno da neće biti ukinuta Rezolucija 1244 kojom se garantuje celovitost Srbije, predviđaju i ruski zvaničnici, na čije se procene poziva moskovski "Komersant". Na Kosovu će u tom slučaju postojati dve vlasti – Unmik, koji će i dalje imati mandat, i albanska vlast "koja će proglasiti da preuzima pune ingerencije i da više neće trpeti kontrolore iz UN". "Evropska unija neće biti u stanju da pruži obećanu pomoć niti će preuzeti misiju od UN, jer stalno govori da će to uraditi samo ako postoji dozvola UN", prognozira "Komersant" i dodaje da bi ruskoj vlasti ta situacija odgovarala. "Time bi pokazala koliko Evropa zavisi od stava Moskve... To bi izazvalo i razdor u Evropi, jer nisu sve evropske zemlje ushićene nezavisnošću Kosova kao SAD. Francuska i Nemačka su za nezavisnost, dok Italija, Španija i Grčka nisu zagrejane za tu ideju. Moskvi bi koristilo da izazove neslaganje u EU", zaključak je ovog lista. 
A američki državni podsekretar Nikolas Berns izjavio je posle prekjučerašnjeg sastanka "okrnjene" Kontakt grupe (bez Rusije) u Parizu da će narednih dana biti rađeno na tome da se dođe do rezolucije. "Nadamo se da će Srbija uperiti pogled ka EU i NATO-u, čiji punopravni član može da postane ako ispuni sve naše kriterijume. Ona treba da prevaziđe Kosovo pošto ga je izgubila još 1999. kada je Milošević pokušao da protera milion kosovskih Albanaca. Sat ne može da se vrati i zato je nezavisnost naš cilj, do kojeg verujem da ćemo doći", kaže Berns. On je prethodno, u ponedeljak u Atini, rekao da "11 od 15 članica Saveta bezbednosti želi da se glasa odmah" i da je Rusija "sasvim izolovana". 
Francuska se, na drugoj strani, nada da će biti još razgovora u Savetu bezbednosti. U izjavi Tanjugu, portparol Ministarstva spoljnih poslova Žan-Batist Matej, rekao je da se zvanični Pariz nada da će predlog predsednika Nikole Sarkozija da rešenje budućeg statusa Kosova i Metohije bude odloženo za šest meseci poslužiti kao osnova za nastavak dijaloga o tom pitanju u Savetu bezbednosti UN. Moskva, međutim, smatra da to što nije bila pozvana na sastanak Kontakt grupe u Parizu predstavlja pripremu za nezavisnost Kosova. To je neprihvatljivo, saopštilo je Ministarstvo spoljnih poslova Rusije i dodalo da je ponašanje pet ostalih članica ove neformalne organizacije "nespojivo sa deklarativnim izjavama partnera o spremnosti da se nastavi traženje kompromisa". "Za Rusiju je takav pristup neprihvatljiv. Čvrsto se zalažemo za nastavak pregovora Beograda i Prištine u cilju traženja kompromisa za status pokrajine. Samo takva varijanta može biti odobrena u Savetu bezbednosti UN", naveo je predstavnik ruskog ministarstva Mihail Kaminjin.
"Ako bude veta, najverovatniji ishod je jednostrano proglašenje nezavisnosti i ja očekujem da bi onda Vašington priznao Kosovo", kaže Stiven Sestanovič, stručnjak za EU iz Saveta za spoljnopolitičke odnose u Vašingtonu. "I većina zemalja EU bi uradila to isto, ali ne verujem da će EU kao kolektivno telo priznati Kosovo. To bi izgledalo čudno i stvorilo bi neke poteškoće", objašnjava Sestanovič za agenciju Frans pres. 
Problem sa ovakvim planom je u tome što, dok je na snazi Rezolucija 1244, Ujedinjene nacije moraju da ponište svako proglašenje nezavisnosti, pa bi eventualna odluka parlamenta u Prištini bila ništava. 
V. Radomirović
-----------------------------------------------------------
Protiv hegemonije
Podrška predsednika SAD Džordža Buša nezavisnosti Kosova je u funkciji "američke hegemonije" na Balkanu, jer celovita Srbija "ne bi bila poslušna" koliko to Amerika zahteva, napisao je komentator londonskog "Gardijana" Nil Klark. On se nada da Moskva neće popustiti. "Postavlja se pitanje da li jedna opasna zemlja koja globalno ne poštuje zakone, SAD Džordža Buša, ima pravo da iscrtava mapu sveta onako kako poželi... Za one koji veruju da je najveća nada za mir i napredak čovečanstva sputavanje američke moći, ključno je da po pitanju Kosova medved pokaže zube", smatra Klark. S. R.

Cane zaslužni hrvatski državljanin
Od našeg stalnog dopisnikaZagreb, 13. juna – Najnovija zbivanja u vezi sa pravosudnom akcijom "Mreža" i Stankom Subotićem Canetom s velikom pažnjom prate se i u Hrvatskoj iz više razloga. Prvi tekstovi o Canetovoj umešanosti u veliki šverc cigareta krenuli su upravo iz Zagreba ("Nacional" je o tome pisao od maja 2001. godine), a hrvatsku javnost posebno intrigira činjenica da je krajem devedesetih godina Cane dobio hrvatsko državljanstvo kada to nisu mogli ni mnogi izbegli Srbi koji su rođeni i živeli u Hrvatskoj. 
Tu neobičnu činjenicu potvrdio je pre šest godina tadašnji Račanov ministar unutrašnjih poslova RH Šime Lučin. Prema njegovim navodima, Subotić je u vreme Tuđmanove vlasti dobio hrvatsko državljanstvo i pasoš na preporuku kontroverznog generala Ljube Ćesića Rojsa, a dokumente mu je sredio lično tadašnji državni sekretar MUP-a Vjekoslav Brajović. Hrvatsko državljanstvo Cane je dobio na osnovu zakonske odredbe o strancima zaslužnima za hrvatske nacionalne interese, ali do danas još nije razjašnjeno čime je on toliko zadužio Tuđmanovu Hrvatsku da ga tako nagradi, iako nije živeo u njoj. Mesec dana posle objavljivanja tekstova koji su ga prikazivali kao "glavnog mafijaškog bosa Balkana", u junu 2001. godine – Cane se odrekao hrvatskog državljanstva.
Današnji "Nacional" podseća na svoje pisanje o Subotiću i njegovim balkanskim vezama u švercu cigareta (ali – kako se tvrdi – i oružja i droge) i brojnim sudskim sporovima koje je pokretao uvređeni Subotić takvim pisanjem. Direktor i vlasnik ovog nedeljnika Ivo Pukanić podseća da mu je tada prećeno i smrću, pa je nekoliko puta zbog toga bio pod zaštitom policije. Takođe tvrdi da je zahvaljujući toj Canetovoj švercerskoj aktivnosti veliku štetu pretrpela i Hrvatska – najmanje 800 miliona dolara, ali i da Stanko Subotić nije bio samo pod zaštitom Miloševićevog režima, već i "najviših političkih i policijskih autoriteta u gotovo svim državama bivše Jugoslavije". Između ostalih i tadašnjeg crnogorskog predsednika Mila Đukanovića "koji učestvuje u deljenju švercerske dobiti".
List pominje i deo dokumenta hrvatske tajne službe POA od 24. aprila 2003. godine o sprezi kriminalnih grupa iz SCG i RH, nastao nedugo posle ubistva Zorana Đinđića. U dokumentu se navodi: "U SRJ su značajnu ulogu imali i kriminalci poput Stanka Subotića zvanog Cane. Subotić je sredinom devedesetih uz pomoć uticajnih osoba iz jugoslovenskog političkog života i bezbednosnih struktura (a po zamisli bivšeg Miloševićevog šefa Resora državne bezbednosti Jovice Stanišića) instalirao većinu svojih nezakonitih aktivnosti u Crnu Goru, gde je ostvario interesnu saradnju s crnogorskim predsednikom Milom Đukanovićem. Zahvaljujući tome, Crna Gora je godinama osiguravala i finansirala svoju neformalnu privrednu i političku odvojenost od ostatka SRJ, a u takvim okolnostima Subotić, Đukanović i osobe iz njihovog kruga na nezakonit način su pribavili veliko materijalno bogatstvo."
U izveštaju POA takođe se navodi: "Subotić je bio jedan od glavnih organizatora nelegalne distribucije visokoprofitnih proizvoda poput nafte i cigareta, te krijumčarenja narkotika i oružja, ali i organizovanih ubistava konkurenata. Osim Subotića, istaknutu ulogu u navedenim aktivnostima imali su odranije poznati pripadnici jugoslovenskog organizovanog kriminala Ratko Đokić i Srećko Kerstner, kao i ’surčinska grupa’. Posle medijskog pritiska na crnogorskog predsednika Đukanovića zbog umešanosti u kriminalne aktivnosti i otvaranja italijanske istrage zbog organizacije šverca cigareta u Italiji, Subotić se, prema navodima lista približio i srpskom premijeru Đinđiću .R. Arsenić

Skandal posle samita G-8
Advokati žrtava takozvanih preventivno-bezbednosnih akcija, sprovedenih uoči i za vreme prošlonedeljnog samita G-8, u Hajligendamu, pripremaju tužbe protiv specijalne nemačke policije i njihovih nalogodavaca – zbog prekoračenja ovlašćenja, povrede ličnih sloboda i masovnog kršenja ljudskih prava, u najmanje hiljadu slučajeva. 
Nadležni šefovi resora u Ministarstvu unutrašnjih poslova, uključujući i ministra Volfganga Šojblea, odgovaraće, po svoj prilici, pred specijalnom istražnom komisijom. Zeleni su najavili podnošenje zahteva u Bundestagu. Socijaldemokrati i levica Oskara Lafontena obećali su da će podržati taj zahtev.
Optužbe su usmerene protiv čuvara reda koji su obezbeđivali skup lidera sedam najrazvijenijih država zapada i Rusije. Uz "klasične" prestupe, ponižavanja, prebijanja, naprasnog lišavanja slobode zatečenih lica, policija se tereti da se svesno oglušila o zakonik službe. 
Najteža optužba – kršenje Ustava – stavlja se, koje li ironije, na teret onima koji bi trebalo da se brinu o njegovom poštovanju – pripadnicima službe za zaštitu ustavnosti. 
Geza kao Gvantanamo
Najviše optužbi podignuto je u vezi sa hapšenjem "potencijalno militantnih" demonstranata, njihovim smeštajem u provizorne zatvore "Geza" (od nemačke reči "Gefangenensammelstellen" – sabirna mesta za okupljanje zatvorenika).
Prema policijskom zakonu pokrajine Meklenburg–Prednja Pomeranija, preventivno zadržavanje, do deset dana, moguće je primeniti na osobe za koje se sumnja da pripremaju nedozvoljenu radnju, ili predstavljaju opasnost po javnu bezbednost. Ali, način na koji je zakon sprovođen u suprotnosti je sa načelima demokratije: "Tretman paušalno osumnjičenih uporediv je sa policijskom praksom u istočnoj Turskoj, koju, uzgred, nemačka vlada redovno kritikuje, ako se povede reč o integracijama te zemlje u EU", istakao je berlinski advokat Senke Hilbrans.
Prema izjavama očevidaca, policija je hapsila svakoga ko nije odgovarao liku bezazlenog prolaznika. Tako je uhapšena grupa od dvadesetak belgijskih biciklista, neobaveštenih o održavanju samita. Proglašeni su – lukavo prerušenim, militantnim demonstrantima... Poljski novinar Kamil M., akreditovani izveštač "Mond diplomatika", izazvao je podozrenje kada su u njegovom prtljagu otkriveni crna majica i tamne naočari. Pokazujući novinarsku akreditaciju, Kamil je pokušao da objasni da je – nonkonformista. "Aha, ti si non... ili šta?", upitao je policajac. Šamari, lisice, stajanje u položaju "mirno", sve dok se nije onesvestio. 
Lica lišena slobode završavala su, bez dalje provere, u žičanim kavezima zatvora "Geza". Zbog sličnosti sa originalom, nazvani su – mali Gvantanamo. I podudarnosti druge vrste opravdavaju nadimak: za vreme zatočeništva nije dozvoljavan kontakt sa pravobraniocima, porodice nisu bile obaveštene o hapšenju...
Mračni ustavobranitelji 
"U 90 do 95 odsto slučajeva zatočenici su bili prolaznici koji nisu bili u dodiru sa demonstrantima", tvrdi advokat Hilbrans. Udruženje Republikanskih advokata RAV nadovezalo se na izjavu, ističući da su u pripremi tužbe u ime 1.146 nevinih zatočenika, koji su pri hapšenju pretrpeli povrede. 
Zajedno sa Udruženjem za hitnu pravnu pomoć, RAV pretpostavlja: "Broj žrtava policijskog nasilja za vreme održavanja samita, koje se nisu usudile da zatraže pravnu satisfakciju, izvesno je daleko veći... Strah od mračnih ustavobranitelja čini svoje."Čemu su zaštitnici Ustava kadri čak i u državi poput Nemačke, okrenutoj demokratskim načelima i praksi, potvrđuje slučaj koji, istini na volju, nije bio u vezi sa merama obezbeđenja samita. Ministar unutrašnjih poslova pokrajine Saksonije Albreht Butolo juče je potvrdio da su pripadnici ustavobranitelja vršili nedozvoljeni pritisak na lokalne novinare, koji su razotkrili spregu tajne policije, ustavobranitelja i u Saksoniji rasprostranjene, kalabrijske mafije Ndragenta. Autorima tekstova prećeno je smrću, ili montiranim sudskim procesima.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>